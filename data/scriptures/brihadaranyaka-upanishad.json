{
    "metadata": {
        "scripture_name": "Bṛhadāraṇyaka Upaniṣad",
        "slug": "brihadaranyaka-upanishad",
        "author": "Unknown",
        "year_of_composition": "Unknown",
        "category": "Vedānta",
        "description": "A primary upaniśad",
        "language": "Sanskrit",
        "total_chapters": 6,
        "total_verses": 353
    },
    "content": {
        "title": "Bṛhadāraṇyaka Upaniṣad",
        "sections": [
            {
                "title": "Chapter - 1",
                "number": 1,
                "verses": [
                    {
                        "verse_number": 1,
                        "original_text": "॥ श्रीः ॥ बृहदारण्यकोपनिषत् (शुक्लयजुर्वेदकाण्वशाखान्तर्गता) \n[उपक्रमशान्तिपाठः] \nहरिः ओम् पूर्णमदः पूर्णमिदं पूर्णात् पूर्णमुदच्यते । पूर्णस्य पूर्णमादाय पूर्णमेवावशिष्यते ॥ ॥ ओं शान्तिः शान्तिः शान्तिः ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "शुक्लयजुर्वेदीयानां एषः शान्तिपाठमन्त्रः । परब्रह्मणः समग्रस्वरूपस्वभावप्रतिपादकः इति यथासिद्धान्तं विपुलविशदं विवरणं अर्हति । तथा हि - पूरी आप्यायने (धा.पा.१८०४) इत्यस्मात् चौरादिकत्वेन स्वार्थणिजन्तात् धातोः क्तप्रत्यये सति वा दान्त-शान्त-पूर्ण- दस्त-स्पष्ट-छन्न-ज्ञप्ताः (पा.सू.७-२-२७) इति पाणिनि सूत्रेण पूर्णशब्दोऽयं निपात्यते । इडागमाभावः निपातस्य फलम् । णिलोपः, रात् परत्वात् प्रत्ययतकारस्य नत्वं, तस्य णत्वं चेति पूर्णशब्दसिद्धौ प्रक्रिया । क्तप्रत्ययश्च इह कर्तरि कर्मणि वेति उभयथापि भाव्यम् । तत्र कर्तरि - ब्रह्मस्वरूपेण पूरयति - व्याप्नोति इत्यर्थः । कर्मणि तु ब्रह्म कल्याणगुणैः सम्भृतमित्यर्थः । असङ्कुचितवृत्तिनानेन पूर्णशब्देन सर्वत्र सर्वदा सर्वथा च पूर्णत्वं ब्रह्मणः प्रतिपाद्यते । तद्यथा - सर्वत्रेति सर्वदेशव्याप्तिविवक्षा । सर्वत्र पूर्णता नाम सर्वव्याप्तस्य तत्तद्देशावच्छेदेनापि परिसमाप्यवृत्तित्वपर्यवसानम् । तद्वा कथम्? न हि एकत्र पूर्णतया स्थितस्य अन्यत्र वृत्तिसम्भवः, इति शङ्का निरस्यते सिद्धान्तिभिः विशिष्टाद्वैतिभिः व्यक्तिषु परिसमाप्तामपि व्यापिनीं तार्किकाणां जाति निदर्शयद्भिरिति भाव्यम् । सर्वदा-इति कालानवच्छेदेन व्याप्तिविवक्षा । सर्वथा-इति व्याप्तिप्रकारविवक्षा च । तत्र स्वरूपतः गुणतश्चेति व्याप्तिप्रकारद्वैविध्यम् । तेन दीपादुत्पन्नप्रदीपन्यायेन परस्वरूपवत् उत्तरेषां 'व्यूह-विभव-अन्तर्यामि-अर्चावताराणां अपि गुणैः पूर्णतासिद्धिः । एतदभिप्रायेणैव मन्त्रपदानि व्याख्येयानि । तथा हि - पूर्णमदः पूर्णमिदं इति पूर्णमिदं पूर्णमदः इति च पाठभेदः दृश्यते । तत्र विप्रकृष्टवाचिना अदश्शब्देन नित्यविभूतिवर्तिपरस्वरूपग्रहणम् । सन्निहितवाचिना इदंशब्देन च हृदयगुहावतिं अन्तर्यामिरूपं विवक्षितम् । पूर्णशब्दः गुणपौष्कल्यवचनः । तथा च - परवासुदेवमूर्तिरिव अन्तर्यामिस्वरूपं च षाड्गुण्यपुष्कलमिति प्रथमवाक्यार्थः । अथ, पूर्णात् - पूर्वोक्तपरवासुदेवसकाशात् आविर्भूतं पूर्णं - व्यूहस्वरूपं, उदच्यते - बहुप्रकारं भवति । सङ्कर्षण-प्रद्युम्न-अनिरुद्ध-रूपेण द्वि-द्वि-गुणाविष्करणशालि सत् त्रिप्रकारं भवतीति भावः । तत्र व्यूहत्रये प्रतिव्यक्ति गुणद्वयमात्राविष्करणेऽपि स्वतः गुणषट्कमेव इति न न्यूनता भाव्या । इदं चोक्तं पाञ्चरात्रानुसारतः श्रीवत्सचिह्नगुरुभिः वरदराजस्तवे- गुणैष्षभिस्त्वेतैः प्रथमतरमूर्तिस्तव बभौ । ततस्तिस्रः तेषां त्रियुगयुगळैर्हि त्रिभिरभूत् ॥ ( १६* ) इत्यादिना ।* पूर्णस्य पूर्णं - इह षष्ठ्यन्तपूर्णशब्दः सर्वावतारकन्दभूतं क्षीराब्धिशायि व्यूहरूपं वदति । तत्सम्बन्धि पूर्ण रामकृष्णादि विभवावतारजातम् । तत् (द्वितीयान्तम्) आदाय स्वहेतुत्वेन स्वीकृत्य, पूर्णमेवावशिष्यते - अर्चावताररूपमेव चरमतया वर्तते सर्वसमाश्रयणोपयोगि नित्यसन्निहितं कल्याणगुणपूर्ण च, इति मन्त्रस्य पदार्थविवरणम् । एतेन परब्रह्मणः सर्वव्याप्तिः सर्वत्र गुणपौष्कल्यं च प्रतिपादितं भवति । अध्ययनारम्भे एवंविधपरिपूर्ण- ब्रह्मस्वरूपध्यानं शान्तिमन्त्रेणानेन विधित्सितमिति बोध्यम् । श्रीवचनभूषणस्य अरुम्बदाख्ये द्रविडभाषामयटिप्पणे समञ्जसमिदं विवरणं दृश्यम् । यद्यपि श्रीरङ्गरामानुजमुनीन्द्रः बृहदारण्यके (७-१) अयं मन्त्रः प्रकरणात् प्रणवस्तुति- परतया व्याख्यातः । तदेवम् - पूर्णमदः पूर्णमिदं इत्यनेन परोक्षप्रत्यक्षसर्वलोकानां वेदशब्दप्रभवत्वात् तद्व्याप्तत्वं प्रोच्य, (कारणेन कार्यस्य व्याप्तत्वात् कारणीभूतवेदशब्दव्याप्तता लोकानां इति) । एवं पूर्णात् (व्याप्तात् लोकात्) पूर्ण पूरणकर्तृव्याहृतिरूपभूर्भुवरादि शब्दजातम् उदच्यते - उत्कृष्टं भवति इति च व्याख्याय, पूर्णस्य पूर्णं - व्याप्तलोकस्य पूरकं व्याहतिरूपशब्दजातम्, आदाय - उपसंहृत्य, पूर्णं - तस्यापि व्यापकं ओङ्काररूपं वस्तु, अवशिष्यते - कार्यसर्वशब्दजाते नष्टेऽपि परिशिष्यते इति विवरणं कृतम् । अथ तैरेव अन्ते इदं च रुच्युत्पादनाय प्रणवस्तुतिमात्रम् । अन्यथा निमित्तकारणस्य व्याहत्यादेः कार्यव्यापकत्वासम्भवात् । उपादानभूतस्य भूतपञ्चकस्यैव व्यापकत्वसम्भवात् असामञ्जस्यं स्यात् इति समापितम् । तथापि एवं स्वेनैव रुच्युत्पादनाय प्रणवस्तुतिपरत्वोक्त्या अवास्तवमेवेदं प्रणवस्तुतिपरत्वमिति व्यञ्जनात्, युक्तं प्रणवप्रतिपाद्यस्य ब्रह्मण एव परत्वादिपञ्चकपरतया व्याख्यानमिति प्रतीमः । वस्तुतः इदं श्रीरङ्गरामानुजीयं विवरणं वाक्यान्वयाधिकरणगतश्रुतप्रकाशिका वचनविरुद्धमपि । तत्र हि व्यासार्यैः यादवप्रकाश- पक्षनिराससन्दर्भ परमात्मपरतयैव मन्त्रोऽयं विवृतः । तत्रेयं तदीयसूक्तिः परमात्मनः पूर्णत्वं च अणुमात्रेऽपि वस्तुनि स्थितस्य निरवधिकषाड्गुण्यविशिष्टतया प्रतिपत्तियोग्यत्वम् इति ॥ ॥ इति शान्तिपाठविवरणम् ॥ *\n[1. व्यूहः - पर एवोपासनार्थं जगत्सृष्ट्याह्यर्थञ्च वासुदेव - सङ्कर्षण - प्रद्युम्न -अनिरुद्ध भेदेन चतुर्धाऽवस्थितः । विभवः - तत्तत्सजातीयरूपेणाविर्भावः । अन्तर्यामि - स्वर्गनरकाद्यनुभवदशायामपि जीवात्मनः योगिभिः द्रष्टव्यतया हृदयप्रदेशावस्थितरूपम् । अर्चावतारः - देशकालविप्रकर्षरहितः आश्रिताभिमतद्रव्यादिकं शरीरतया स्वीकृत्य तस्मिन्नप्राकृतशरीरविशिष्टस्सन् अर्चकपराधीन-स्रानभोज्या- सनशयनसनस्थितिः सर्वसहिष्णुः परिपूर्णो गृहग्रामनगरप्रशस्तदेशशैलादिषु वर्तमानो मूर्तिविशेषः ।]"
                            }
                        ]
                    },
                    {
                        "verse_number": 2,
                        "original_text": "बृहदारण्यकोपनिषत् तृतीयोऽध्यायः \nप्रथमं ब्राह्मणम् अश्वब्राह्मणम् \n[अश्वमेधीयाश्वस्य अङ्गेषु उषा आदि दृष्टिः] \nहरिः ओम् । उषा वा अश्वस्य मध्यस्य शिरः । सूर्यश्चक्षुर्वातः प्राणो व्यात्तमग्निर्वैश्वानरः संवत्सर आत्माऽश्वस्य मेध्यस्य । द्यौः पृष्ठमन्तरिक्षमुदरं पृथिवी पाजस्यं दिशः पार्श्वे अवान्तरदिशः पर्शवः, ऋतवोऽङ्गानि मासाश्चार्द्धमासाश्च च पर्वाण्यहोरात्राणि प्रतिष्ठा नक्षत्राण्यस्थीनि, नभो माँसानि । उवध्यँ सिकताः सिन्धवो गुदा यकृञ्च क्लोमानश्च पर्वता ओषधयश्च वनस्पतयश्च लोमानि । उद्यन् पूर्वार्धो निम्लोचन् जघनार्धो यद्विजृम्भते तद्विद्योतते यद्विधूनुते तत् स्तनयति, यन्मेहति तद्वर्षति, वागेवास्य वाक् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्रकाशिका रङ्गरामानुजमुनिविरचिता [मङ्गलाचरणम्] \nअतसीगुच्छसच्छायमञ्चितोरस्थलं श्रिया । अञ्जनाचलशृङ्गारमञ्जलिर्मम गाहताम् ॥ \n[आचार्यवन्दनम्] \nव्यासं लक्ष्मणयोगीन्द्रं प्रणम्यान्यान् गुरूनपि । बृहदारण्यकव्याख्यां करोमि विदुषां मुदे ॥ \n[अवतारिका]\nअष्टाध्यायात्मके बृहदारण्यके प्रवर्योपसत्प्रतिपादक प्रथमद्वितीयाध्यायौ उपेक्ष्योत्तरोऽध्यायगणो व्याख्यायते । यद्यपि उषा वा अश्वस्य इत्यादिकमपि अश्वमेधादि- कर्मविषयकमेव, तथापि ब्रह्मदृष्टिः विधिरूपतया ब्रह्मात्मकत्व प्रतिपादनपरतया' यथाकथञ्चित् ब्रह्मसम्बन्धित्वेन तद्व्याख्यानस्योचितत्वात् । अत एवाश्वमेधब्राह्मणादेब्रह्मपरोपनिषद्भाग- सङ्गतिरुपपद्यते। न च प्रवर्ग्योपसत्पराध्यायद्विकस्य ब्रह्मपर आरण्यकमध्ये विद्यासन्निधौ पाठाद्विद्यार्थत्वं शङ्क्यम्; वेधाद्यर्थभेदात् (ब्र.सू.३-३-२५) इति अधिकरणे शुक्रं प्रविध्य हृदयं प्रविध्य (अथर्व.उ.१) तेजस्वि नावधीतमस्तु (तै.आन.१) इत्यादीनां शत्रुहृदय- वेधाध्ययनादि प्रकाशकानां मन्त्राणां, देवा ह वै सत्रं निषेदुः (शत.ब्रा.१४-१-१) इति बृहदारण्यक आरम्भपठितब्राह्मणप्रतिपादितप्रवर्ग्यादेः च कर्मणः, लिङ्गादिबलेन अन्यत्र विनियुक्तत्वेऽपि विद्यासन्निधिपाठाऽऽनर्थक्यपरिहाराय विद्यार्थत्वं इति पूर्वपक्षे, विद्यासन्निधिपाठस्य दिवाकीर्त्यत्वारण्यपाठ्यत्वादिसौकर्यार्थतया अपि उपपत्तेः बलवद्भिः लिङ्गादिभिः अभिचाराध्ययनज्योतिष्टोमादि अर्थत्वं इति वेधाद्यर्थभेदात् (ब्र.सू.३-३-२५) इति सूत्रेण सिद्धान्तितत्वात् । तस्य च सूत्रस्य अयं अर्थः - 'मन्त्रप्रतिपाद्यस्य वेधाद्यर्थस्य विद्यार्थत्वाभावेन विद्यार्थात् भेदात् तत्प्रकाशनद्वारा विद्याशेषत्वमपि इत्यभिचारादिशेषत्वम्' इति । ततः च न विद्यार्थत्वशङ्कायाः अवकाशः । सर्वकर्मश्रेष्ठ अश्वमेधाङ्गभूते अश्वे-यदेव विद्यया करोति श्रद्धयोपनिषदा तदेव वीर्यवत्तरं भवति (छां.उ.१-१-१०) इति कर्मवीर्यवत्तरत्वापादिका विश्वरूपत्व उपासना उपदिश्यते- उषा वा अश्वस्य मध्यस्य शिरः । मेघः। - यज्ञः, तं अर्हति इति मेध्यः । यज्ञार्थस्य पशोः यत् शिरः तत् उषाः - ब्राह्मः मुहूर्तः । लिङ्गव्यत्ययः छान्दसः । उषसः अहर्मुखत्वेन अहश्शिरस्त्वात् पशोः शिरसि तद्बुद्धिः उपपद्यते इति द्रष्टव्यम् । आदित्यादिमतयश्च अङ्ग उपपत्तेः (ब्र.सू.४-१-६) इति अधिकरणे य एव असौ तपति तं उद्गीथं उपासीत (छां.उ.१-३-१) इत्यत्र कर्माङ्गभूते उद्गीथे आदित्यदृष्टिः कर्तव्या, उत आदित्ये उद्गीथदृष्टिः इति विशये, ब्रह्मदृष्टिरुत्कर्षात् (ब्र.सू.४-१-५) इति सूत्रोक्तन्यायेन उत्कृष्टदृष्टेः एव अपकृष्टे कर्तव्यत्वात् कर्माङ्गस्य उद्गीथस्य कर्मोपकारकत्वेन उत्कृष्टतया तद्बुद्धिः एव आदित्ये कर्तव्या इति पूर्वपक्षे प्राप्ते-आदित्यादिमतयश्च अङ्गे उपपत्तेः (ब्र.सू.४-१-६) इति सूत्रेण सिद्धान्तितम् । अत्र च शब्दः अवधारणे । अङ्ग एव आदित्यादिमतयः कार्याः, कर्माराध्यतया आदित्यादीनां एव उत्कृष्टत्वस्य उपपत्तेः इति तदर्थः । ततः च अश्वस्य शिरःप्रभृति अवयवेषु कर्माङ्गभूतेषु एव उष आदि बुद्धिः, कार्या, न तु उष आदौ शिर आदिबुद्धिः । सूर्यश्चक्षुः इति - अश्वस्य चक्षुस्सूर्यः । सूर्याधिष्ठातृकत्वात् तद्बुद्धिस्तत्र कार्येत्यर्थः । वातः प्राणः अश्वस्य प्राण एव वातः । वाय्ववस्थाविशेषत्वात्प्राणस्य तद्बुद्धिस्तत्र कार्येत्यर्थः । व्यात्तमग्निः वैश्वानरः विवृतं मुखमेव वैश्वानरोऽग्निः । अग्निर्वाग्भूत्वा मुखं प्राविशत् (ऐत.उ.१-२-४) इति अग्नेर्मुखाधिष्ठा- तृत्वात् तद्बुद्धिस्तत्र कार्येत्यर्थः । संवत्सरः इति - संवत्सरः अश्वस्य मध्यस्य आत्मा\nस्वरूपमित्यर्थः । ऋतवोऽङ्गानि इत्यादिना संवत्सरावयव ऋतुमासादीनां तदवयवत्वेन निरूपयिष्यमाणत्वात् संवत्सरस्यावयविशरीरात्मकत्वम् । अश्वस्य मध्यस्य इति सर्वत्रानुषङ्गार्थं पुनर्वचनम् । संवत्सर शब्देन संवत्सराभिमानी प्रजापतिर्वा विवक्षितः । द्यौः पृष्ठम् - ऊर्ध्वत्वसामान्यात् । अन्तरिक्षमुदरम् - अवकाशत्वसाम्यात् । पृथिवी पाजस्यम् । भुजान्तरामित्यर्थः । द्यौः पृष्ठमन्तरिक्षमुदरमियमुर (बृ.उ.१-२-३) इत्यग्नेरुरसि पृथिवीदृष्टि- दर्शनात् । दिशः पार्श्वे - दिशः दक्षिणोत्तरत्वाद्याश्रयत्वात्पार्श्वे । अवान्तरदिशः पर्शवः वायव्याद्या अवान्तरदिशः पार्श्वास्थीनी । ऋतवोऽङ्गानि - स्पष्टोऽर्थः । मासाश्चार्धमासाश्च पर्वाणि इति । पर्वाणि अङ्गसन्धयः । समविभागसाम्यात् । अहोरात्राणि प्रतिष्ठा - पादा इत्यर्थः । नक्षत्राण्यस्थीनि - शुक्लत्वसाम्यात् । नभो\nमांसानि अस्थ्यात्मकनक्षत्रसंपृक्तत्वात् । उवध्यं सिकताः अर्धजीर्णं घासाद्यशनं सिकताः । विश्लिष्टावयवसाम्यात् । सिन्धवो गुदाः । गुदा इति अवयवाभिप्रायेण बहुवचननिर्देशः । सिन्धवः - नद्य इत्यर्थः । यकृच्च क्लोमानश्च पर्वताः\nहृदयस्याधःप्रदेशवर्तिदक्षिणोत्तरमांसखण्डौ यकृत्क्लोमशब्दवाच्यौ । क्लोमानः - इति एकस्मिन् व्यत्ययाद्बहुवचनम् । पर्वताः - काठिन्योन्नतत्वपिण्डाकारत्वसाम्यात् । ओषधयश्च वनस्पतयश्च लोमानि - सूक्ष्मत्वसाम्यात् । उद्यन् पूर्वार्धः सूर्य इति शेषः । उद्यन् सूर्यः शरीरपूर्वार्ध इत्यर्थः । निम्लोचन् जघनार्धः । निम्लोचन् - अस्तं गच्छन् सूर्यः अपरार्धः, पूर्वापरत्व- साम्यात् । यद्विजृम्भते तद्विद्योतते - मुखव्यादानमेवान्तरप्रकाशहेतुत्वात् विद्युत् । यद्विधूनुते तत्स्तनयति - रोमविधूननमेव सशब्दत्वात् मेघनिर्घोषः । यन्मेहति तद्वर्षति\nमूत्रोत्सर्जनमेव सेचनत्वसाम्यावर्षणम् । वागेवास्य वाक् - नात्र कल्पनापेक्षा ॥ १ ॥"
                            }
                        ]
                    },
                    {
                        "verse_number": 3,
                        "original_text": "[अश्चानुबन्धिषु दृष्टिः] अहर्वा अश्वं पुरस्तान्महिमाऽन्वजायत । तस्य पूर्वे समुद्रे योनिः। रात्रिरेनं पश्चान्महिमान्वजायत । तस्यापरे समुद्रे योनिः । एतौ वा अश्वं महिमानावभितः संबभूवतुः। हयो भूत्वा देवानवहद्वाजी गन्धर्वानर्वाऽसुरानश्वो मनुष्यान् । समुद्र एवास्य बन्धुः समुद्रो योनिः॥ २ ॥ ॥ इति तृतीयाध्याये प्रथमं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अहर्वा अश्वमिति - अश्वस्याग्रतः पृष्ठतश्च सौवर्णराजतौ महिमाख्यौ ग्रहौ पात्रविशेषौ स्तः । तयोर्मध्ये अश्वं पुरस्तात्- अश्वस्य पुरस्तात् यो महिमा\nमहिमाख्यो ग्रहविशेषः । सः अहरेव अन्वजायत -समपद्यत । तत्राहर्भावना कर्तव्येति यावत् । अह्न इव सौवर्णपात्रस्यापि पीतप्रभत्वात् । तस्य पूर्वे समुद्रे योनिः - पूर्वः समुद्रो योनिः - आसादनस्थानम् । सौवर्णपात्रग्रहासादनस्थाने पूर्वसमुद्रबुद्धिः कार्येत्यर्थः । यद्वा - महिमान्वजायत इत्यत्रानुर्लक्षणार्थः । कर्मप्रवचनीयत्वात्तद्योगे अश्वमिति द्वितीया । रात्रिरेनम् इति । एनम् - अस्य अश्वस्य पश्चाद्यो राजतो महिमाख्यो ग्रहविशेषः । सः रात्रिरन्वजायत - रात्रिस्समपद्यतेत्यर्थः । चन्द्रिकाधवलत्वसाम्यात् । तस्यापरे समुद्रे योनिः - पश्चिमस्समुद्रः तदासादनस्थानमित्यर्थः । एतौ वा इति - एतौ वै महिमाख्यौ ग्रहौ अश्वस्य पूर्वोत्तरपार्श्वयोः प्रतिष्ठितावित्यर्थः । अतः सर्वतो महिमशाल्यश्व इति स्तुत्वा हयवाज्यर्वाश्वरूपैश्चितुर्भिर्जातिविशेषैर्देवगन्धर्वासुरमनुष्यवोढृत्वेनाश्वं स्तौति - हयो भूत्वा देवानवहत् इत्यादिना । समुद्र एवास्य बन्धुः इति । अस्य अश्वस्य समुद्रो बन्धुः । तत्र बन्धुदृष्टिः कर्तव्येत्यर्थः । तत्र हेतुमाह - समुद्रो योनिः इति - उच्चैश्श्रवसोऽश्वस्य वारुणाश्वानां च तस्मादुत्पत्तिदर्शनात् समुद्रो योनित्वेन ध्यातव्य इत्यर्थः ॥ २ ॥ ॥ इति तृतीयाध्याय प्रथमब्राह्मण प्रकाशिका ॥"
                            }
                        ]
                    },
                    {
                        "verse_number": 4,
                        "original_text": "तृतीयाध्याये द्वितीयं ब्राह्मणम् अश्वमेधब्राह्मणम् [अश्वमेधादौ दृष्टिविधानाय मृत्युकर्तृकसृष्टिवर्णनम्] नैवेह किञ्चनाग्र आसीत् । मृत्युनैवेदमावृतमासीदशनायया । अशनाया हि मृत्युः। तन्मनोऽकुरुत आत्मन्वी स्यामिति । सोऽर्चनचरत् । तस्यार्चत आपोऽजायन्त । अर्चते वै मे कमभूदिति । तदेवार्कस्यार्कत्वम् । कँ ह वा अस्मै भवति, य एवमेतदर्कस्यात्वं वेद ॥ १ ॥ ",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. अश्वमेधाङ्गभूतचित्याग्नौ तदङ्गभूतसंवत्सरकाले च ब्रह्मदृष्टिं विधित्सन् प्रथमतो अग्नेरुत्पत्तिप्रकारमाह - नैवेह किञ्चनाग्र आसीत् इत्यादिना । केचित्तु नात्र दृष्टिर्विधीयते, अपि तु तात्त्विकतदात्मकत्वानुसन्धानसिद्धये परमात्मन उत्पत्त्यादिकमाम्नायते इत्याहुः । नोभयथापि विरोधं पश्यामः । इह - 'जगति' किञ्चन - परिदृश्यमानं स्थूलावस्थं वस्तु अग्रे - सृष्टेः प्राक् नैवासीत् । अत्र अग्रे नैवासीत् इत्यनेन न शून्यत्वमुच्यते, असत्कार्यानभ्युपगमात् तथा हि सति शशविषाणादेर प्युत्पत्तिप्रसङ्गात् । घटः प्राक्नैवासीदिति प्रतीतेर्घटत्वावस्थापूर्वभाविपिण्डत्वावस्थाविषयकत्वदर्शनेन इहापि, ‘नाग्र आसीत्' इति प्रतीतेः परिदृश्यमानस्थूलावस्थाविरोध्यवस्थावत्त्वमेवार्थः । ननु परिदृश्यमानमिदं जगत् दृश्यमानस्थूलावस्थाविरोधिनी कामवस्थामभजदित्यय आह मृत्युनैवेदमावृत- मासीदशनायया इति । कारणवाक्यत्वादत्र मृत्युशब्देन मृत्युसंज्ञकाचिच्छरीरपरमात्मोच्यते । यस्याव्यक्तं शरीरं, यस्याक्षरं शरीरं, यस्य मृत्युश्शरीरं, एष सर्वभूतान्तरात्मा अपहतपाप्मा दिव्यो देव एको नारायणः (सुबा.उ.७) इति सुबालश्रुतौ मृत्युशब्दस्य तमसि प्रयुक्तत्वात् । अत्र अशनाया नाम सञ्जिहीर्षा । अशनायोदन्याधनाया बुभुक्षापिपासागर्धेषु (पा.सू.७.४.३४) इति बुभुक्षार्थे निपातितोऽशनायाशब्दः सञ्जिही लक्षयित्वा तद्वतिलक्षितलक्षणया वर्तते । ततश्चायमर्थः - सञ्जिहीर्षुणा तमश्शरीरेण परमात्मना परिदृश्यमानं स्थूलावस्थं जगत् आवृतमासीत् - तिरोहितस्थूलावस्थमासीत् । स्थूलावस्थां विहाय तमश्शरीरकपरमात्मा- वस्थमासीदित्यर्थः । अशनायाशब्दस्य मृत्युशब्दिते परमात्मनि प्रयोगे हेतुमाह - अशनाया हि मृत्युः इति । लोके बुभुक्षाविशिष्टो हि पुरुषो जन्तून् हिनस्ति । अतो बुभुक्षायाः मरणहेतुत्वेन मृत्युत्वं प्रसिद्धमित्यर्थः । यद्यपि तत्रत्याशनायामृत्युशब्दयोर्भिन्नत्वात् प्रकृते मृत्युशब्दप्रतिपाद्यस्य तमश्शरीरकपरमात्मनः सञ्जिहीर्षा वाच्यशनायाशब्दप्रयोगविषयतायां न तदुपपादकम्, तथाप्येकशब्दरूषितत्वेनार्थद्वयैकीकरणेन श्रुतिप्रवृत्तिरुपपद्यत इति द्रष्टव्यम् । तन्मनोऽकुरुतात्मन्वी स्यामिति इति । तदिति लिङ्गव्यत्ययः छान्दसः । सः - मृत्युः, तमश्शरीरकः परमात्मा, अहं आत्मन्वी - शरीरीचेतनाचेतनप्रपञ्चशरीरकस्यामिति सङ्कल्प्यमनः कृतवानित्यर्थः । न च साञ्जिहीर्षोः सिसृक्षाकार्यमनस्सृष्टिविरुद्धेति वाच्यम् । सृष्ट्वा संहरिष्यामीत्येवंभूतसृष्टिसंहारलक्षणविहारेच्छया एव अशनाया शब्देन विवक्षितत्वात् । अत्र मनश्शब्देन 'मनोमहान्मतिब्रह्म' (अ.को.) इति नामपाठात् महत्तत्वमुच्यते । तच्चोप- लक्षणमहङ्करादिभूतावधिकसृष्टेरपि । मनश्शब्दस्यान्तःकरणार्थकत्वेपि मनश्शब्दः स्वपूर्वभावि महदादीनामप्युपलक्षकः, महदादिसृष्ट्यभावे मनस्सृष्ट्यभावात् । अन्यत्सर्वं पूर्ववत् । आत्मशब्दात् 'तदस्यास्तीत्यस्मिन्' (पा.सू.५.२.९४) इति अर्थे विनिप्रत्ययः छान्दसः । सोर्चन्नचरत् इति । अर्चन् - प्रीणयन् । आत्मानमिति शेषः । कर्मकारकञ्च स्वयमेव, अश्रुताध्याहारादपि प्रकृतस्यैव कर्मत्वोपपत्तेः । अर्चन् इत्यत्र लक्षणहेत्वोः क्रियायाः (पा.सू.३-२-१२६) इति हेतौ शतृप्रत्ययः । जगद्व्यापारलीलया स्वात्मानं प्रीणयितुमचरदित्यर्थः । उक्तं हि भगवता बादरायणेन जगत्सृष्टेर्लीलारस एव प्रयोजनमिति । तथाहि - द्वितीयाध्याये स्मृतिपादे - जन्मजरामरणादिदुःखबहुळं जगत्सृजतोऽ'वाप्त- समस्तकामस्य परमात्मनः प्रवृत्तेः स्वार्थत्वपरार्थत्वासम्भवात् , प्रयोजनानुद्देशेन प्रेक्षावत्प्रवृत्तेर- योगात्, प्रवृत्तिर्नोपपद्यते इति न प्रयोजनवत्त्वात् (ब्र.सू.२-१-३२) इति सूत्रेण पूर्वपक्षं कृत्वा, लोकवत्तु लीला कैवल्यम् (ब्र.सू.२-१-३३) वैषम्यनघृण्ये न सापेक्षत्वात् तथा हि दर्शयति (ब्र.सू.२-१-३४) न कर्माविभागादिति चेन्नानादित्वादुपपद्यते चाप्युपलभ्यते च (ब्र.सू.२-१-३५) सर्वधर्मोपपत्तेश्च (ब्र.सू.२-१-३६) इति चतुर्भिस्सूत्रैः सिद्धान्तितम् । तेषां चायमर्थः यथा महाराजस्यापि केवललीलप्रयोजनाः 'कन्दुकादिक्रीडाः दृष्टाः । एवं परमात्मनोऽपि केवललीलार्था जगत्सृष्ट्यादि प्रवृत्तिरिति लोकवत् इति सूत्रस्यार्थः । ननु विषमं देवमनुष्यतिर्यगादि सृजतः परमात्मनो वैषम्यं प्रसजेत्, अतिघोरनरकादि- सृष्ट्या निर्घृणत्वञ्च प्रसजेदिति चेत् - न । तत्तत्कर्मानुसारेण कर्मसापेक्षतया सृजतो न पक्षपातादिप्रसक्तिः । साधुकारी साधुर्भवति पापकारी पापो भवति । (बृ.उ.६-४-५) 'निमित्तमात्रमेवासौ सृज्यानां सर्गकर्मणि । प्रधानकारणीभूता यतो वै सृज्यशक्तयः' ॥ (वि.पु.१-४-५१) निमित्तमात्रं साधारणमित्यर्थः । सृज्यशक्तयः - कर्माणीत्यर्थः - इति श्रुतिस्मृतिलक्षणं प्रमाणं दर्शयति । अतो वैषम्यनैर्घृण्ये नेति वैषम्यनैर्घृण्यसूत्रस्यार्थः । ननु प्रळये जीवस्य ब्रह्मणा । अविभागेन तदाश्रितानां च कर्मणामभावात् सर्गाद्यसृष्टौ स्वेच्छया तरतमभावापन्नं जगत्सृजतो वैषम्यादिकमपरिहार्यमिति, न कर्माविभागात् इति सूत्रखण्डेन परिचोद्य, नानादित्वादुपपद्यते चाप्युपलभ्यते च (ब्र.सू.२-१-३५) इति सूत्रखण्डेन परिहृतम् । जीवानामनादित्वात्, तदानीं कर्मणामपि सत्वात् न वैषम्यादिप्रसङ्गः । न च जीवानामनादित्वे प्रळये, सदेव सोम्येदमग्र आसीत् (छां.उ.६-२-१) इति अविभागो नोपपद्यते इति वाच्यम् - अविभक्तनामरूपतया भेदकाकारास्फुरणमात्रेणाविभाग- व्यवहारोपपत्तेः । तदनादित्वं च श्रुतिस्मृतिषूपलभ्यते न जायते म्रियते वा विपश्चित् (कठ.उ.२-१-१८) प्रकृतिं पुरुषं चैव विद्ध्यनादी उभावपि (भ.गी.१३-१९) इति इति सूत्रार्थः । सर्वधर्मोपपत्तेश्च (ब्र.सू.२-१-३६) प्रधानादिष्वसम्भावितानामपि सृष्ट्युपयुक्त- सार्वज्ञ्यसर्वशक्तित्वादिसकलधर्माणां परमात्मन्येव उपपत्तेश्च परमात्मैव जगत्कारणमिति सृष्टिीलाप्रयोजनत्वं स्थितम् । अतः सोऽर्चन्नचरत् इत्यस्योक्त एवार्थः । तस्यार्चत आपोऽजायन्त । अर्चतः\nप्रीणनाय प्रवृत्तस्य तस्य - परमात्मनः सकाशादाप उत्पन्ना इत्यर्थः । तत्र चापां प्राधान्यात् अप्छब्दप्रयोगः । अपां सृष्टिश्च स्रष्टुर्नारायणत्वे लिङ्गम् । एको ह वै नारायणः (महा.ना.१-१) इत्युपक्रम्य ता इमा आपः इति श्रुतेः । अर्चते वै मे कमभूत्\nइति वै शब्दोऽवधारणे । अर्चनप्रवृत्ताय मे - मह्यं कम् - जलं अभूदिति स परमात्मा अमन्यतेत्यर्थः । तदेवार्कस्यार्कत्वम् इति। यस्माद्धेतोरेवममन्यत, अत एतत्तदेवार्क शब्दितस्य परमात्मनः अर्कशब्दप्रवृत्तौ निमित्तमित्यर्थः । अर्कशब्दितत्त्वं च परमात्मनः अर्को वाजसनिशृङ्गी (स.ना.८५) इति भगवन्नामसहस्रपाठादिति द्रष्टव्यम् । एतत्सर्वं सर्व- व्याख्यानाधिकरणे व्यासार्यैः स्पष्टमुक्तम् । नामनिरुक्तिज्ञानस्य फलमाह - कं ह वा अस्मै भवति इति । कं - सुखं, हः - प्रसिद्धौ । वै शब्दोऽवधारणे । सुखमेवेत्यर्थः । शिष्टं स्पष्टम् ॥ १ ॥"
                            }
                        ]
                    },
                    {
                        "verse_number": 5,
                        "original_text": "[चित्याग्निसृष्टिः]\nआपो वा अर्कः । तद् यदपां शर आसीत् तन् समहन्यत । सा पृथिव्य- भवत् । तस्यामश्राम्यत् । तस्य श्रान्तस्य तप्तस्य तेजोरसं निरवर्तताग्निः ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अण्डस्य भगवदात्मकभूतपरिणामत्वं वक्तुम् अपां भगवदात्मकत्वमाह - आपो वा अर्क इति । आपः - अर्कशब्दित भगवदात्मिका इत्यर्थः । तद्यदपां शर आसीत् इति । दध्नोमण्डांश इव भूतान्तरसंसृष्टानामपां यः शरः - सारांश आसीत, तत् समहन्यत - बाह्येन तेजसा पच्यमानं सत् सङ्घातभावमापद्यत । सा पृथिव्यभवत् - तत इति शेषः । ततः - संहन्यमानेभ्यो भूतेभ्यः सा पृथिवी - अण्डरूपा पृथिव्यभवत् । ता - आपः तद्धिरण्मयमण्डमभवत् (महो.१-४) इति महोपनिषदैकार्यात् । तस्यामश्राम्यत्\nइति । तस्यां - अण्डाकारेण परिणतायां पृथिव्यां सत्यामिति शेषः । मृत्युशब्दितः परमात्मा । अश्राम्यत् अत्र 'श्रान्तिशब्दः करणलक्षणया यत्नपरः । अयततेत्यर्थः । तस्य श्रान्तस्य तप्तस्य तेजोरसो निरवर्तताग्निः इति। तस्य -परमात्मनः श्रान्तस्य-\nकृतयत्नस्य, तप्तस्य - सृज्यवर्गपर्यालोचनवतः शरीरात् तेजोरसः । तेजस्सारभूतोऽग्निः निरवर्तत । एवमेव व्यासार्यैरुक्तम् ॥ २ ॥"
                            }
                        ]
                    },
                    {
                        "verse_number": 6,
                        "original_text": "[चित्याग्नयङ्गेषु दृष्टिः] \nस त्रेधात्मानं व्याकुरुत आदित्यं तृतीयं वायुं तृतीयम् । स एष प्राणस्रोधा विहितः । तस्य प्राची दिक् शिरोऽसौ चासौ चेर्मौ । अथास्य प्रतीची दिक् पुच्छमसौ चासौ च सक्थ्यौ । दक्षिणा चोदीची च पार्श्वे । द्यौः पृष्टमन्त- रिक्षमुदरमियमुरः । स एषोऽप्सु प्रतिष्ठितः । यत्र क्व चैति तदेव प्रतितिष्ठत्येवं विद्वान् ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स त्रेधात्मानं व्याकुरुत इति । सः - अग्निरात्मानं त्रेधा व्यभजदित्यर्थः । आदित्यं तृतीयं वायुं तृतीयम् इति । अग्न्यादित्यवाय्वात्मना त्रेधा विभक्त इत्यर्थः । त्रयाणां मध्ये चित्याग्निः अंशी; वाय्वादित्यावंशाविति भावः । अग्निवाय्वपेक्षया आदित्यस्य तृतीयत्वम् । अग्न्यादित्यापेक्षया वायोस्तृतीयत्वम् । स एष प्राणस्रोधा विहितः इति । यः त्रेधा विभक्तः अग्निवाय्वादित्यात्मना - वाय्वादित्यांशको यः एषोग्निः - स एष प्राणः - परमात्मेत्यर्थः । तत्र तद्दृष्टिः कर्तव्येति यावत् । स एषोग्निरर्क इति उत्तरत्राग्नौ अर्कशब्दित परमात्मा ध्यानस्य वक्ष्यमाणत्वात् इति द्रष्टव्यम् । तस्य प्राची दिक् शिर\nइति । तस्य - अग्नेः शिर आदौ प्रागादि बुद्धिः कर्तव्येत्यर्थः । शिरसः प्राचीनसम्बन्धित्वात्तत्र तप्टुद्धिः कर्तव्या । एवमुत्तरत्रापि द्रष्टव्यम् । असौ चासौ चेर्मौ इति । 'ईशान्याग्नेयौ' । ईर्मौ - बाहू । अथास्य प्रतीची दिक्पुच्छम् । पुच्छे प्रतीचित्वबुद्धिः कर्तव्या । तत्सम्बन्धित्वादिति भावः । असौ चासौ च सक्थ्यौ इति । वायव्यनैऋत्यौ सक्थिनी - ऊरु इति यावत् । सक्थ्याविति छान्दसः प्रयोगः । दक्षिणा चोदीची च पार्श्वे । दक्षिणोत्तरपार्श्वे अपि दक्षिणोत्तरदिग्द्वयम् । 'तद्दिग्वर्तित्वादिति भावः। द्यौः इत्यादि । इयं - पृथिवीत्यर्थः । शिष्टं स्पष्टम् । स एषोप्सु प्रतिष्ठित इति । स एषः - अग्निः । अप्सु प्रतिष्ठितत्वं च उक्तरीत्या तन्मूलोत्पत्तिकत्वादिति द्रष्टव्यम् । यत्र क्व चैति तदेव प्रतितिष्ठति य एवं विद्वान् इति । एवं विद्वान् यत्र क्व च - प्रदेशे एति - गच्छति । तदेव - 'तत्रैव प्रतितिष्ठति - प्रतिष्ठां लभत इत्यर्थः ॥ ३ ॥"
                            }
                        ]
                    },
                    {
                        "verse_number": 7,
                        "original_text": "[मृत्युकर्तृकसंवत्सरसृष्टिः] \nसोऽकामयत द्वितीयो म आत्मा जायतेति । स मनसा वाचं मिथुनँ समभवदशनाया मृत्युः । तद्यद्रेत आसीत्, स संवत्सरोऽभवत् । न ह पुरा ततः संवत्सर आस । तमेतावन्तं कालमबिभः, यावान् संवत्सरः । तमेतावतः कालस्य परस्तादसृजत । तं जातमभिव्याददात् । स भाणमकरोत् सैव वागभवत् ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमर्कप्राणशब्दितपरमात्मदृष्टिविशिष्टमश्वमेधाङ्गभूतचित्याग्निमुत्पत्त्यादि- प्रकारोपेतमुपवर्ण्य अश्वमेधाङ्गभूतसंवत्सरकालं मृत्युशब्दितपरमात्मदृष्टिविशिष्टं प्रतिपादयितुमुपक्रमते - सोऽकामयत इत्यादिना । सः अशनाया मृत्युः - पूर्वोक्तः सञ्जिहीर्षुः मृत्युशब्दितः परमात्मा पूर्वसृष्टाग्निरूपात्मापेक्षया द्वितीय आत्मा आत्मान्तरं मे जायतामिति सङ्कल्पं कृतवान् । सङ्कल्प्य च त्रयीलक्षणां वाचं मनसा मिथुनं\nद्वन्द्वभावं समभवत् - संभावितवान् । स्रक्ष्यमाणप्रपञ्चपरिज्ञानाय । नामरूपञ्च भूतानां कृत्यानां च प्रपञ्चनम् । वेदशब्देभ्य एवादौ देवादीनां चकार सः ॥ (वि.पु.१-५-६४) इति न्यायेन साक्षाद्वा चतुर्मुखशरीरकतया वा त्रयीं पर्यालोचितवान् इत्यर्थः । तद्यद्रेत आसीत्स संवत्सरो भवत् इति । मनसा त्रयी पर्यालोचनलक्षणसंभोगे यद्रेतः - बीजम् । कारणमुत्पन्नं इदमित्थं कर्तव्यमिति निश्चयात्मकम् । तेन संवत्सरः - संवत्सरलक्षण- कालशरीरकः संवत्सरो विश्वकर्मा, संवत्सरः प्रजापतिः, प्रजापतिः संवत्सरो महान् कः? इति संवत्सराभिमानितया प्रसिद्धः प्रजापतिः द्वितीय आत्मा अभवदित्यर्थः । यद्यपि संवत्सरकालस्यैवाश्वमेधाङ्गत्वम् न तदभिमानि प्रजापतेः । तथापि तयोरभेदोपचारेण श्रुतिप्रवृत्त्युपपत्तिरिति द्रष्टव्यम् । न ह पुरा ततस्संवत्सर आस इति । ततः . तस्मादिदं इत्यं कर्तव्यमिति निश्चयरूपात् रेतश्शब्दितात् कारणात् पुरा - प्रथमतः - सद्य एवेति यावत् । सद्य एव संवत्सररूप आत्मा न बभूव । द्वादशमासपरिमाणस्य संवत्सरस्य सद्यो निष्पत्त्यसम्भवादिति भावः । तमेतावन्तं कालमबिभ इति । यावान् संवत्सरः - यावता कालेन संवत्सरः पूर्णोऽभवत् । तावन्तं कालं रेतश्शब्दितकारणाकारेण अबिभः - भरणं कृतवानित्यर्थः । अबिभ इति \"भृञ् भरणे' (धा.पा.८९८) इति धातोर्लङि रूपम् । तमेतावतः कालस्य परस्तादसृजत इति । एतावतः कालस्य परस्तात् । द्वादशसु मासेषु पूर्णेषु संवत्सररूपं द्वितीयमात्मानम् असृजतेत्यर्थः । तं जातमभिव्याददात् इति । जातं तं संवत्सरं अभि - अभिमुखीकृत्य, व्याददात् - विशिष्य पुत्रत्वेन परिजग्राहेत्यर्थः । स भाणमकरोत् इति । सः - संवत्सर आत्मा बालस्वभावत्वात् भाणिति शब्दमकरोत् । सैव वागभवत् - भूरादिव्याहतिरूपा वागभवदित्यर्थः ॥ ४ ॥"
                            }
                        ]
                    },
                    {
                        "verse_number": 8,
                        "original_text": "[संवत्सरकर्तृक सर्वसृष्टिः] \nस ऐक्षत, यदि वा इममभिमँस्ये कनीयोऽन्नं करिष्य इति । स तया वाचा तेनात्मना इदं सर्वमसृजत, यदिदं किञ्चऋचो यजूँषि सामानि च्छन्दाँसि यज्ञान् प्रजाः पशून् । स यद्यदेवासृजत तत्तदत्तुमध्रियत । सर्वं वा अत्तीति तददितेरदि- तित्वम् । सर्वस्यैतस्यात्ता भवति, सर्वमस्यान्नं भवति, य एवमेतददितेरदितित्वं वेद ॥ ५॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स ऐक्षत इत्यादि । यद्यहमिमं संवत्सरं सृष्ट्वा आत्मानं कृतकृत्यतया अभिमँस्ये , ततः अन्नं कनीयः करिष्ये - अन्नमल्पीय एव स्यादिति यावत् । अत्तव्यस्य भूयसोऽर्थस्याभावात् इति सः मृत्युः ऐक्षत - अचिन्तयदित्यर्थः । स तया इति । सः - मृत्युशब्दितः परमात्मा, तया वाचा संवत्सरनिष्पादितया भूरादिव्याहृतिलक्षणया वाचा, तेनात्मना - संवत्सररूपेणात्मना च निमित्तभूतेन, यदिदं किञ्च तत्सर्वमसृजत इत्यर्थः । स भूरिति व्याहरत् (ते.ब्रा.२-२-४) आदी वेदमयी दिव्या यतस्सर्वाः प्रसूतयः इत्यादिना भूरादिशब्दस्य सृज्यमान प्रपञ्चहेतुत्वगमनात्, संवत्सराख्यकालस्यापि कार्यमात्रहेतुत्वाचा इति भावः । यदिदं किञ्च इत्येतत्प्रपञ्चयति ऋचो यजूँषि इत्यादि । छन्दांसि - गायत्र्यादीनि शिष्टं स्पष्टम् । 'ननु त्रय्या' मिथुनीभूतया कथं ऋगादीनां सृष्टिः, तेषां तदभिन्नत्वादिति चेन्न । कर्मसु विनियुक्तत्वावस्थाविशिष्टतया ऋगादीनामुत्पत्तिसम्भवात् । सर्वप्रत्यक्षगोचरतया वा । स यद्यत् इति । सः - मृत्युः परमात्मा यद्यदेवासृजत - तत्तत् सृष्टं सर्वं, अत्तुं . संहर्तुं अध्रियत - ऐच्छदित्यर्थः । सर्वं वा अत्तीति तददितेरदितित्वाम् इति । अदितेः . अदितिशब्दवाच्यस्य परमात्मनः सर्वात्तृत्वत्वादेवादितिशब्दप्रवृत्तिनिमित्तात् अदितित्व- मित्यर्थः । नामनिरुक्तज्ञानस्य फलमाह - सर्वस्य इति । अत्ता भवति - अनुभविता भवति । अन्नं भवति अनुभाव्यं भवति । न चैकस्य भोक्तृत्वोक्तौ तत्प्रतिसम्बन्धिन इतरस्य भोग्यत्वं सिद्धमिति तत्कथनवैयर्थ्यं शङ्कनीयम् । तद्दाढ्यार्थतया तत्प्रपञ्चनरूपत्वेनादोषात् ॥ ५ ॥"
                            }
                        ]
                    },
                    {
                        "verse_number": 9,
                        "original_text": "[अश्वस्य सृष्टिप्रकारं अश्वमेधनिर्वचनं अश्वमेधे आदित्यदृष्टिश्च] \nसोऽकामयत भूयसा यज्ञेन भूयो यजेयेति । सोऽश्राम्यत्। स तपोऽतप्यत । तस्य श्रान्तस्य तप्तस्य यशोवीर्यमुदक्रामत् । प्राणा वै यशोवीर्यम् । तत् प्राणेषुक्रान्तेषु शरीरं श्वयितुमध्रियत । तस्य शरीर एव मनः आसीत् ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. एवमश्वमेधाङ्गभूतयोरग्निसंवत्सरयोः सृष्टिप्रकारादिकं उक्त्वा अश्वस्य सृष्टि प्रकारं, अश्वमेधनिर्वचनं, अश्वमेधे आदित्यदृष्टिं च वक्तुमारभते - सोऽकामयत\nइति । सः प्रजापतिशरीरकः परमात्मा अकामयत । किमति? भूयसा महता यज्ञेन परमात्मानं भूयः - मुहुर्मुहुः यजेयेति । यद्वा - भूयश्शब्दो भूमवाची । भूमानं\nपरमात्मानं यजेयेतीत्यर्थः । सोऽश्राम्यत् इति महायज्ञसामग्र्यसम्पत्त्या श्रान्त इवाभवत् । स तपोऽतप्यत इति । परमात्मानमुद्दिश्य तपश्चचारेत्यर्थः । तस्य श्रान्तस्य इति । यशश्च वीर्यं च यशोवीर्यम् । यशोवीर्यशब्दार्थमेवाह - प्राणा वे यशोवीर्यम् इति । यशसो वीर्यस्य च प्राणायत्तत्वात् प्राणा एव यशोवीर्यम् इत्यर्थः । ततश्च यशोवीर्यमुदक्रामत्\nइत्यस्य प्राणा उदक्रामन्नित्यर्थः । तत्प्राणेषूत्क्रान्तेषु इति । प्राणेषु उत्क्रन्तेषु सत्सु तत् . प्रजापतेश्शरीरं श्वयितुमध्रियत - उच्छूनतां गन्तुं प्रवृत्तम् । तस्य शरीर एव मन आसीत्\nइति । तस्य - प्रजापतेः 'शरीरान्निर्गतस्यापि तस्मिन्नेव शरीरे मन आसीत् । मया त्यक्तं स्थूलं शरीरमच्छूनं हेयमासीदिति शरीरविषय एव चिन्ता सर्वदा संवृता इत्यर्थः ॥६॥"
                            }
                        ]
                    },
                    {
                        "verse_number": 10,
                        "original_text": "[संवत्सरेण यज्ञार्थं स्वशारीरस्याश्वीकरणम्] \nसोऽकामयत मेध्यं म इदँ स्यात्, आत्मन्व्यनेन स्यामिति । ततोऽश्वः समभवत् । यदश्वत् तन्मेध्यमभूदिति । तदेवाश्वमेघस्याश्वमेधत्वम् । एष ह वा अश्वमेधं वेद, य एनमेवं वेद । तमनवरुध्यैवामन्यत । तें संवत्सरस्य परस्तादात्मन आलभत। पशून् देवताभ्यः प्रत्यौहत् । तस्मात् सार्वदैवत्यं प्रोक्षितं प्राजापत्य-मालभन्ते। एष वा अश्वमेधो य एष तपतिः तस्य संवत्सर आत्मा । अयमग्निरर्कः, तस्येमे लोका आत्मानः । तावेतावर्काश्वमेधो । सो पुनरेकैव देवता भवति मुत्युरेव । अप पुनर्मृत्युं जयति, नैनं मृत्युराप्नोति, मृत्युरस्यात्मा भवत्येतासां देवतानामेको भवति ॥ ७ ॥ \n॥ इति तृतीयाध्याये द्वितीयं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सोऽकामयत इति । एवं चिन्ताविशिष्टः प्रजापतिः मे - मदीयं इदं - शरीरं मेध्यं - यज्ञार्हं स्यात् । अनेन च शरीरेणाहं आत्मन्वी - शरीरी स्यामित्येवं अकामयत - समकल्पयत् । एवं सङ्कल्प्य पुनरपि सः प्राणस्सन् प्रजापतिः 'तत्र प्रविष्ट इति भावः । ततोश्वस्समभवत् इति । ततः - प्रजापतिना पुनरनुप्रविष्टात् स्थूलशरीरात् उपादानभूता- दश्वरूपस्सन् प्रजापतिरुत्पन्न इत्यर्थः । यदश्वयत् इत्यादि । यत् - यस्मात्कारणात् प्रजापते- श्शरीरमुत्क्रान्तेषु प्राणेषु अश्वयत् - उच्छूनं, तत एव मेध्यञ्चाभवत्, तदेव पश्चादश्वरूपं मेध्यमभूत् । तत एवास्याश्वरूपस्य प्रजापतेरश्वमेधत्वम् । अश्वयदित्यश्वः । मेधार्हत्वान् मेधः । यद्यप्यश्वमेधशब्दो यागनाम, तथापि यागद्रव्ययोरभेदोपचारात् तथोक्तिरुपपद्यत इति द्रष्टव्यम् । यागपरत्वेऽपि न दोषः - यज्ञार्थकमेधशब्दस्वारस्यात् इति वदन्ति । एष ह वा इत्यादि । य एनम् - पशु एवं यथोक्तनिर्वचनं वेद - स एवाश्वमेधवेत्ता, नान्य इत्यर्थः । तमनवरुध्यैवामन्यत इति । तम् - अश्वरूप पशुं अनवरुध्य - अवरोधनमकृत्वा संवत्सरमात्रमुत्सृष्टबन्धनमेव कृत्वा, परमात्मानमनेन यक्ष्य इत्यवमन्यत इत्यर्थः । तं संवत्सरस्य परस्तादात्मन आलभत पशून् देवताभ्यः प्रत्यौहत् इति । संवत्सरस्य परस्तात् - पूर्णं संवत्सरे ततः परं प्रजापतिः, आत्मने स्वान्तर्यामिणे परमात्मने तम् - अश्वं, आलभत - अश्वालम्भं कृतवान् । ग्राम्यानारण्यानप्यन्यान् पशून् अग्नीन्द्रादिभ्यः देवताभ्यः प्रत्यौहत् - 'परि विभज्यालभतेत्यर्थः । तस्मात्सर्वदैवत्यं प्रोक्षितं प्राजापत्य- मालभन्ते इति । तस्माद्धेतोरिदानीन्तना अपि यजमानाः सर्वदेवतासमष्टिभूतप्रजापतिरूप परमात्मदेवताकत्वेन 'सर्वदैवयं प्रोक्षणपर्यग्निकरणादि संस्कृतं प्रजापतिदेवताकमश्वम् आलभन्ते इत्यर्थः । एष वा अश्वमेधो य एष तपति इति । तपत आदित्यस्य दृष्टिरश्वमेधे कर्तव्या इत्यर्थः । तत्र युक्तिमाह - तस्य संवत्सर आत्मा । तस्य - अश्वमेधशब्दितस्य संवत्सर आत्मा । अश्वस्य मेध्यस्य (बृ.उ.३-१-१) इति पूर्वब्राह्मणे उक्तत्वात् संवत्सरात्मकत्वं सिद्धम् । संवत्सरादिकालचक्रप्रवर्तकस्यादित्यस्य संवत्सरात्मकत्वात् संवत्सरात्मके मेध्येऽश्वे संवत्सरात्मकादित्याध्यासो युज्यत इत्यर्थः । अयमग्निरर्क इति । अयं\nचित्याग्निः अर्कः - पूर्वमर्कशब्दनिर्दिष्टः परमात्मेत्यर्थः । तत्र तदध्यासः कर्तव्य इति यावत् । तत्र युक्तिंं वक्ति - तस्येमे लोका आत्मान इति । तस्य अध्यस्यमानस्य परमात्मनः स्वर्गाद्या इमे लोका आत्मानः - शरीरभूता इत्यर्थः । द्यौः पृष्ठमन्तरिक्षमुदरम् इत्यादिना चित्याग्नेः सर्वलोकशरीरकत्वस्य प्रतिपादितत्वात् धुलोकादिशरीरके चित्याग्नौ प्रतीके तादृशस्य परमात्मनोऽध्यसनम्, अश्वस्य च 'संवत्सर आत्म' इत्युक्तत्वात् तस्मिन् अश्वमेधे संवत्सरात्मकादित्याध्यसनं च युज्यत इति भावः । तावेतावर्काश्चमेघौ इति । अर्कशब्देन 'अयमग्निरर्क' इत्यर्कशब्दितश्चित्याग्निरुच्यते । तावेतौ - चित्याग्न्यश्वमेधौ प्रागुक्तेदृशमहिमशालिनावित्यर्थः । सो पुनरेकैव देवता भवति इति । उ शब्दोऽव- धारणार्थः । अग्न्यश्वमेधाभ्यामेतादृशदृष्टिविशिष्टाभ्यां प्रीणनीया देवतैकैव भवतीत्यर्थः । सा केत्याशङ्क्याह - मृत्युरेव इति । परमात्मैवैत्यर्थः । यद्वा - तावेतावग्न्यश्वमेधौ अप्ययकाले मृत्युशब्दितः परमात्मैवेत्यर्थः । एतादृशानुसन्धानविशिष्टाग्न्यश्वमेधयोः प्रयोजनमाह - अपपुनर्मृत्युं जयति इति । अपमृत्युं जयति इत्यर्थः । नैनं मृत्युराप्नोति\nइति । एनं संसारो नाप्नोतीत्यर्थः । ननु ब्रह्मज्ञानसाध्यायाः संसारनिवृत्तेः कथं दृष्टिविशिष्टचित्याग्न्यश्वमेध- साध्यत्वमित्यत्राह - मृत्युरस्यात्मा भवति इति । मृत्युः - परमात्मा अस्य - अश्वमेधानुष्ठातुः आत्मा भवति - आत्मत्वेनावगतो भवतीत्यर्थः । नित्यसिद्धस्यात्मत्वस्यासाध्यत्वात् । ततश्चाग्न्यश्वयोर्ब्रह्मात्मकत्वावगमद्वारा संसारनिवृत्तिहेतुत्वमुपपद्यत इति भावः । एतासां देवतानाम् इति । अग्नीन्द्रादिसायुज्यकामस्य तदपि भवतीत्यर्थः ॥ ७ ॥ ॥ इति तृतीयाध्याय द्वितीयब्राह्मण प्रकाशिका ॥"
                            }
                        ]
                    },
                    {
                        "verse_number": 11,
                        "original_text": "तृतीयाध्याये तृतीयं ब्राह्मणम् उद्गीथं ब्राह्मणम् \n[मुख्यप्राणदृष्टिविधानाय देवासुरस्पर्धाख्यायिका]\nद्वया ह प्राजापत्या देवाश्चासुराश्च । ततः कानीयसा एवं देवाः, ज्यायसा असुराः । स एषु लोकेष्वस्पर्धन्त । ते ह देवा ऊचुर्हन्ताऽसुरान् यज्ञ उद्गीथेनात्यया इति ॥१॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ कर्माङ्गभूतोद्गातरि मुख्यप्राणदृष्टिं विधातुमाख्यायिका आह - द्वया ह वै प्राजापत्या देवाश्चासुराश्च इत्यादिना । ह शब्दो वृत्तार्थस्मरणे। प्रजापतेरपत्यानि प्राजापत्याः। 'दित्यदित्यादित्य (पा.सू.४-१८५) इत्यादिना अपत्यार्थे ण्यप्रत्ययः । द्वयाः\nद्विविधाः द्विप्रकाराः इत्यर्थः । द्वित्रिभ्यां तयस्यायज्वा (पा.सू.५-२-४३) इत्ययच्प्रत्ययः । के ते? देवाश्चासुराश्च । ततः कानीयसा इति । ततः तत्र, तेष्वित्यर्थः । देवाः कानीयसाः कनीयांसः। स्वार्थे अण् । अल्पीयांस इति यावत् । ज्यायसाः\nज्यायांसः, भूयांसः । भूयांसोऽसुरा इति श्रुत्यन्तरात् । त एषु लोकेष्वस्पर्धन्त इति । ते - देवासुराः एषु लोकेषु - त्रैलोक्यराज्यनिमित्ते अस्पर्धन्त - परस्परविजिगीषां कृतवन्त इत्यर्थः । ते ह देवा ऊचुः इत्यादि । हन्त इत्यसुरविजयोपायदर्शनजहर्षे । अत्रोद्गीथशब्द उद्गातृपरः । उत्तरत्र उद्गातुरेवाध्यस्तप्राणभावस्योपास्यताप्रतीतेः । उद्गात्रात्येष्यन्ति इति (बृ.उ.३-३-२) इति उत्तरत्र बहुकृत्व उद्गातृशब्दस्याभ्यसिष्यमाणतया तदनुरोधेन 'प्रक्रमस्थ उद्गीथशब्दस्य उद्गातृपरत्वस्य वक्तव्यत्वात् । सति बाधके कर्मवाचिशब्दस्य लक्षणया कर्तृपरत्वयोगात् ॥ १ ॥ यद्वा उद्गीथशब्दः उद्गातृविशेषणभूतोद्गीथपर इति न लक्षणा । तथा च असुरान् अस्मिन् यज्ञे यज्ञाङ्गभूते उद्गीथेन अध्यस्तप्राणभावेनोद्गानकर्त्रा - यज्ञांगभूतोद्गातरि प्राणदृष्टिरूपोपासनेनेति यावत् । अत्ययाम - अतितरेम, जयेम; अन्यथा भूयसामसुराणां अल्पीयोभिः स्वैः - दृष्टोपकरणैर्जेतुमशक्यत्वादिति देवा हर्षेणान्योन्यं उक्तवन्त इत्यर्थः ।\n[गुणोपसंहारपादविचारः]\nतथा हि गुणोपसंहारपादे अन्यथात्वाधिकरणे (ब्र.सू.अ.३-३-२) - अत्रोद्गीथशब्दः केवलोद्गीथपर इति अन्यथात्वं शब्दादिति चेन्नाविशेषात् (ब्र.सू.३-३-६) इति सूत्रेण पूर्वपक्षं कृत्वा - न वा प्रकरणभेदापरोवरीयस्त्वादिवत् (ब्र.सू.३-३-७) संज्ञातश्चेत्तदुक्तमस्ति तु तदपि (ब्र.सू.३-३-८) व्याप्तेश्च समञ्जसम् (ब्र.सू.३-३-९) इति त्रिभिस्सूत्रैः, अत्रोद्गीथ- शब्दस्योद्गातृगीयमानोद्गीथपरतया कृत्स्नोद्गीथगानकर्तरि मुख्यप्राणदृष्टिरूपाया उद्गीथविद्याया उद्गीथाङ्गभूते प्रणवे मुख्यप्राणदृष्टिरूपा छान्दोग्योपात्त उद्गीथविद्या भिद्यत इति सिद्धान्तितम् । इत्थं हि तत्र भाष्यम् - अस्ति हि उद्गीथविद्या वाजिनां छन्दोगानां च । वाजिनां तावत् - द्वया ह वै प्राजापत्या देवाश्चासुरश्च इत्यारभ्य ते ह देवा ऊचुः हन्तासुरान् यज्ञ उद्गीथेनात्ययाम इत्युद्गीथेनासुरविध्वंसनं प्रतिज्ञाय उद्गीथे वागादिमनःपर्यन्तदृष्टावसुरैरभिभवमुक्त्वा अथ हेममास प्राणमूचुः इत्यादिनोद्गीथे प्राणदृष्ट्या असुरपराभवमुक्त्वा भवत्यात्मना परास्य द्विषन् भ्रातृव्यो भवति य एवं वेद इति शत्रुपराजयफलायोद्गीथे प्राणदृष्टिः विहिता । एवं छन्दोगानामपि देवासुरा ह वै यत्र संयेतिरे (छां.उ.१-२-१) इत्यारभ्य, तद्ध देवा उद्गीथमाजहुरनेनैनानभिभविष्याम (छां.उ.१-२-१) इत्युद्गीथेनासुरपराभवं प्रतिज्ञाय तद्वदेव उद्गीथे वागादिदृष्टौ दोषमभिधाय अथ ह य एवायं मुख्यः प्राणस्तमुद्गीथमुपासाञ्चक्रिरे (छां.उ.१-२-७) इत्यादिनोद्गीथे प्राणदृष्ट्यासुरपराभवमुक्त्वा यथाश्मानमाखणमृत्वा विध्वंसते एवं ह वै स विध्वंसते य एवंविदि पापं कामयते (छां.उ.१-२-८) इति शत्रुपराभवायोद्गीथे प्राणदृष्टिविहिता । वेदना विषयविधिप्रत्ययाश्रवणेपि फलसाधनत्वश्रवणात् वेदनविषयो विधिः कल्प्यते । उद्गीथविद्यायाः क्रत्वर्थत्वेन क्रतुसाद्गुण्यफलकत्वेप्यार्थवादिकमपि फलं तदविरुद्धं ग्राह्यमेवेति देवताधिकरणे (ब्र.सू.अ.१-३-७) प्रतिपादितम् । तत्र संशय्यते, किमत्र विद्यैक्यं उत नेति । किं युक्तम्? विद्यैक्यमिति । कुतः? उभयत्रोद्गीथस्यैव अध्यस्तप्राणभावस्य उपास्यत्वश्रवणात् चोदनाद्यविशेषात् । फलसंयोगस्तावच्छत्रुपरिभवरूपो न विशिष्यते । रूपमप्यध्यस्तप्राणभावोद्गीथाख्योपास्यैक्यादविशिष्टम् । चोदना च विदिधात्वर्थ- गताऽविशिष्टा । आख्या चोद्गीथविद्येत्यविशिष्टा । अत्र सिद्धान्तच्छायया परिचोद्य परिहरति - अन्यथात्वं शब्दादिति चेन्नाविशेषात् इति (ब्र.सू.३-३-६) यदुक्तं विद्यैक्यमिति, तन्नोपपद्यते, रूपभेदात् । रूपान्यथात्वं हि शब्दादेव प्रतीयते । वाजसनेयके हि - अथ हेममासन्यं प्राणमूचुस्त्वं न उद्गायेति तथेति तेभ्य एष प्राण उदगायत् (बृ.उ.३-३-७) इत्युद्गानस्य कर्तरि प्राणदृष्ट्याऽसुरपराभवमुक्त्वा, य एवं वेद इति कर्तर्येव प्राणदृष्टिरेवंशब्दादवगम्यते । छान्दोग्ये - अथ ह य एवायं मुख्यप्राणस्तमुद्गीथमुपासाञ्चक्रिरे (छां.उ. १-२-७) इत्युद्गानस्य कर्मण्येवोद्गीथे प्राणदृष्टिर्विहिता । अत एकत्र कर्तरि प्राणदृष्टिशब्दात् अन्यत्र कर्मणि प्राणदृष्टिशब्दाञ्च रूपान्यथात्वं स्पष्टम् । रूपान्यथात्वे च विधेयभेदे सति केवलचोदनाद्यविशेषाऽकिञ्चित्कर इति विद्याभेद इति चेत् - तन्न। अविशेषात् । अविशेषेण ह्युभयत्रोद्गीथसाधनकः परपरिभवः उपक्रमे प्रतीयते । वाजसनेयके - ते ह देवा ऊचुर्हन्तासुरान् यज्ञ उद्गीथेनात्याम इत्युपक्रमे श्रूयते । छान्दोग्येपि - तद्ध देवा उद्गीथमाजहुरनेनैनानभिभविष्याम (छां.उ.१-२-१) इति । अत उपक्रमाविरोधाय तेभ्य एष प्राण उदगायत् इत्यध्यस्तप्राणभाव उद्गीथः उद्गानकर्मभूत एव पाकादिष्वोदनादिवत् सौकर्यातिशयविवक्षया कर्तृत्वेनोच्यते । अन्यथोपक्रमगत उद्गीथशब्दः कर्तरि लाक्षणिकः स्यात् । अतः विद्यैक्यमिति प्राप्ते प्रचक्ष्महे - न वा प्रकरणभेदात् परोवरीयस्त्वादिवत् (ब्र.सू.३-३-७)। न वेति पक्षं व्यावर्तयति । न चैतदस्ति, यद्विद्यैक्यमिति । कुतः? प्रकरणभेदात् । ओमित्येतदक्षरमुद्गीथमुपासीत' (छां.उ.१-१-१) इति प्रकृतमुद्गीथावयवभूतं प्रणवं प्रस्तुत्य एतस्य वा अक्षरस्योपव्याख्यानं भवति । देवासुरा ह वै यत्र संयेतिरे इत्यारभ्य अथ य एवायं मुख्यप्राणस्तमुद्गीथमुपासाञ्चक्रिरे इत्युद्गीथावयवभूतप्रणवविषयमुपासनं छन्दोगा अधीयते । वाजसनेयिनस्तु तादृशप्राचीन प्रकरणाभावात् हन्तासुरान्यज्ञ उद्गीथेनात्ययाम इति कृत्स्नमुद्गीथं प्रस्तुत्य अथ हेममासन्यं प्राणमूचुस्त्वं न उद्गाय (बृ.उ.३-३-७) इत्यादिकृत्स्रोद्गीथविषयमधीयते । ततः प्रकरणभेदेन विधेयभेदः - विधेयभेदे च रूपभेद इति न विद्यैक्यम् । किञ्च अथ ह य एवायं मुख्यप्राणस्तमुद्गीथमुपासाञ्चक्रिरे इति पूर्वप्रकृत उद्गीथावयवभूतः प्रणव एवाध्यस्तप्राणभावः छन्दोगानां उपास्यः । वाजिनां तु कृत्स्नस्यैवोद्गीथस्य कर्तोद्गाता प्राणदृष्ट्या उपास्य इति । अथ हेममासन्यं प्राणमूचुस्त्वं न उद्गायेति, तथेति तेभ्य एष प्राण उदगायत् इत्युद्गातरि प्राणाध्यासं निर्दिश्य - य एवं वेद इत्युद्गातेवाध्यस्तप्राणभाव उपास्यो विधीयते । अतश्च रूपभेदः । न च उद्गातर्युपास्ये विहिते उद्गीथेनात्ययाम इत्याख्यायिकोपक्रमविरोधः शङ्कनीयः । उद्गातुरुपासने उद्गीथस्योद्गानकर्मभूतस्यावश्यापेक्षितत्वात् तस्यापि परपरिभवाख्यं फलंप्रति हेतुत्वात् । अतो रूपभेदाद्विद्याभेद इति चोदनाऽविशेषेऽपि न विद्यैक्यम् । परोवरीयस्त्वादिवत् । यथैकस्यामेव शाखायामुद्गीथावयवभूते प्रणवे परमात्मदृष्टिविधानसाम्येऽपि हिरण्मय- पुरुषदृष्टिविधानात् परोवरीयस्त्वादिगुणविशिष्टदृष्टिविधानमर्थान्तरभूतम् । संज्ञातश्चेत्तदुक्तमस्ति तु तदपि (ब्र.सू.३-३-८)। उद्गीथविद्येति संज्ञैक्यात् तत् विद्यैक्तमुक्तं चेत्, तत् . संजैक्यं विधेयभेदेप्यस्त्येव । यथाग्निहोत्रसंज्ञा नित्याग्निहोत्रे कुण्डपायिनामयनाग्निहोत्रे च। यथा चोद्गीथविधेति छान्दोग्यप्रथमप्रपाठकोपात्तासु बह्वीषु विद्यासु । व्याप्तेश्च समञ्जसम् (ब्र.सू.३-३-९) । छान्दोग्ये प्रथमप्रपाठके उत्तरास्वपि विद्यासुद्गीथावयवस्य प्रणवस्य प्रथमप्रस्तुतस्योपास्यत्वेन व्याप्तेश्च तन्मध्यगतस्य तद्ध देवा उद्गीथमाजह्नुः इत्युद्गीथशब्दस्य प्रणवविषयत्वमेव समञ्जसम् । अवयवे च समुदायशब्दः 'पटो दग्धः' इत्यादिषु दृश्यते । अतश्चोद्गीथावयवभूतः प्रणव एवोद्गीथशब्दनिर्दिष्ट इति स एव प्राणदृष्ट्या उपास्यः छान्दोग्ये प्रतिपत्तव्यः । वाजसनेयके तु कृत्स्नोद्गीथविषय उद्गीथशब्द इति कृत्स्नोद्गीथस्य कर्तोद्गाता प्राणदृष्ट्या उपास्य इति विद्यानानात्वं सिद्धमिति । अतोऽत्रोद्गीथशब्दः उद्गातृगीयमानोद्गीथपर एव । न तु तद्ध देवा उद्गीथमाजहुरनेनैनानभिभविष्यामः (छां.उ.१-२-१) इति छान्दोग्यगतोद्गीथशब्दात् स्वतन्त्रोद्गीथपर इति द्रष्टव्यम् ॥ १ ॥"
                            }
                        ]
                    },
                    {
                        "verse_number": 12,
                        "original_text": "[वागादिकं प्रति वेदोक्तवाक्यानि]\nते ह वाचमूचुस्त्वं न उद्गायेति । तथेति तेभ्यो वागुदगायत् । यो वाचि भोगस्तं देवेभ्य आगायत्, यत् कल्याणं वदति तदात्मने । तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् । स यः स पाप्मा यदेवेदमप्रति- रूपं वदति स एव । स पाप्मा ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-ते ह वाचमूचुस्त्वं न उद्गायति इति । त्वं न उद्गाता भवति यागभिमानिनीं देवतां प्राथितवन्त इत्यर्थः । तथेति तेभ्यो वागुदगायत् इति । तथेत्यङ्गीकृत्य तेभ्यः - देवेभ्यो वागुद्गानं कृतवतीत्यर्थः । दृष्टिविधिप्रकरणत्वा- दसम्भवदर्थकत्वाच्च आवित्यादिमतयश्चांग उपपत्तेः' (ब्र.सू.४-१-६) इति न्यायेन क्रत्वङ्गभूते उद्गातरि वाग्दृष्टिं कृतवन्त इत्यर्थः । यो वाचि भोगस्तं देवेभ्य आगायद्यत्कल्याणं वदति तदात्मन इति । वाचि निमित्ते यो भोगः गानादिजन्यो यः सुखानुभवः । तम् - भोगं देवेभ्य आगायत् । देवानां भोगमुद्दिश्य आगायत् - गानं कृतवती । गानेन देवानां भोगं सम्पादितवतीति यावत् । यत् कल्याणवार्ताभिलपनरूपं वागिन्द्रियकार्यं, तदप्यात्मने 'वाक्सम्पादितवती'त्यर्थः । तेऽविदुरनेन इति । ते - असुराः अविदुः . ज्ञानवन्त इत्यर्थः । किमिति? अनेन - वाग्रूपेणोद्गात्रा नः अस्मान् अत्येष्यन्ति\nज्येष्यन्तीति । तमभिद्रुत्य इति । तं - उद्गातारं अभिद्रुत्य - शीघ्रं प्राप्य पाप्मना अविध्यन् - पापेन संयोजितवन्तः। स यः सपाप्मायदेव इति । यः स पाप्मा\nतद्वेधनसाधनभूतः, स तु यदेवेदं अप्रतिरूपं - अनुचितमशिवानृतपैशुन्यादि वदति, स एव - तद्रूप एव; स पाप्मेत्यर्थः । अयं भावः - वागिन्द्रियमसुराः क्रोधाद्युत्पादनद्वारा परुषातिवादपैशुन्यादिदूषितमकुर्वन्निति । ततश्चासुरबुद्धिकार्या तत्तदिन्द्रियाणां पापप्रवृत्तिरिति भावः ॥ २ ॥"
                            }
                        ]
                    },
                    {
                        "verse_number": 13,
                        "original_text": "[वागादीनां असुरपराभूतत्वम्]\nअथ ह प्राणमूचुस्त्वं न उद्गायेति । तथेति तेभ्यः प्राण उदगायत् । यः प्राणे भोगस्तं देवेभ्य आगायत् यत् कल्याणं जिघ्रति तदात्मने । तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं जिघ्रति स एव । स पाप्मा ॥ ३ ॥ अथ ह चक्षुरूचुस्त्वं न उद्गायेति । तथेति तेभ्यश्चक्षुरुदगायत् । यश्चक्षणि भोगस्तं देवेभ्य आगायत्; यत् कल्याणं पश्यति तदात्मने । तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं पश्यति स एव । स पाप्मा ॥ ४ ॥ अथ ह श्रोत्रमूचुस्त्वं न उद्गायेति । तथेति तेभ्यश्श्रोत्रमुदगायत् । यः श्रोत्रे भोगस्तं देवेभ्य आगायत् यत् कल्याणँ शृणोति तदात्मने ।तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपं शृणोति स एव । स पाप्मा ॥ ५ ॥ अथ ह मन ऊचुस्त्वं न उद्गायेति । तथेति तेभ्यो मन उदगायत् । यो मनसि भोगस्तं देवेभ्य आगायत्; यत् कल्याणं सङ्कल्पयति तदात्मने । तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मनाऽविध्यन् । स यः स पाप्मा यदेवेदमप्रतिरूपैं सङ्कल्पयति स एव । स पाप्मा । एवमु खल्वेता देवताः पाप्मभिरुपासृजन् । एवमेनाः पाप्मनाऽविध्यन् ॥ ६॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-अथ ह प्राणमूचुः इत्यादि । प्राणम् - घ्राणम् । शिष्टं स्पष्टम् ॥ ३-५ ॥ उक्तमर्थं निगमयति - एवमु खल्वेताः इति । उ शब्दः अवधारणे । एवमेव खलु उक्तया रीत्या एता देवताः - वागाद्याः उक्ताः अनुक्ताष्टा पाप्मभिः - अनृतवदनादिलक्षणैः उपासृजन् - 'उपगतवत्यः' इत्यर्थः । एवमेनाः पाप्मना अविध्यन् इति । एवम् - उक्तया रीत्या असुराः एनाः - वागादिदेवताः । पाप्मना अविध्यन् - अनृतादिपाप्मना वेधनं कृतवन्तः इत्यर्थः ॥ ६ ॥"
                            }
                        ]
                    },
                    {
                        "verse_number": 14,
                        "original_text": "[मुख्यप्राणस्य असुरपरिभवितृत्वम्]\nअथ हेममासन्यं प्राणमूचुस्त्वन्न उद्गायेति । तथेति तेभ्य एष प्राण उदगायत् । तेऽविदुरनेन वै न उद्गात्राऽत्येष्यन्तीति । तमभिद्रुत्य पाप्मना'ऽविव्यत्सन्' । स यथाऽश्मानमृत्वा लोष्टो विध्वँसेत, एवँ हैव विध्वँसमाना विष्वञ्चो विनेशः । ततो देवा अभवन् पराऽसुराः । भवत्यात्मना, पराऽस्य द्विषन् पाप्मा भ्रातृव्यो भवति य एवं वेद ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. अथ हेममासन्यं प्राणम् इति । 'आसन्यं' - मुख्यमित्यर्थः । यद्वा आस्ये भवः आसन्यः । आस्य शब्दस्य । पद्दन्'.... (पा.सू.६-१-६३) इत्यादिना आसन्नादेशः । मुख्यमिति यावत् । तं प्राणं देवाः ऊचुः उक्तवन्तः । किमिति? त्वं न उद्गायेति\nस्पष्टोऽर्थः । तेभ्य एष प्राण उदगायत् इति - उद्गातरि मुख्यप्राणदृष्टिं कृतवन्तः इत्यर्थः । तथैव हि व्याख्यातं व्यासार्यैः अन्यथात्वं शब्यात (अ.सू.३-३-६) इत्यधिकरणे । तेऽविदुः\nइत्यादि । 'अवित्सन् - बेद्धुमैच्छन् । व्यध ताडने (धा.पा.११८२) तस्मात् सीन नेट्। अकित्वान्न सम्प्रसारणम् । शिष्टं स्पष्टम् । स यथा अश्मानं ऋत्वा लोष्टो विध्वंसेत\nइति । यथा अश्मचूर्णनाय 'क्षिप्तः लोष्टः - पांसुपिण्डः अश्मानम्-पाषाणं ऋत्वा\nप्राप्य विध्वंसेत - चूर्णीभवेत् । सः दृष्टान्तो यथा, तथा अध्यस्त मुख्यप्राणभावोद्गात्रु- पासनानिष्ठान् देवान् प्राप्य विध्वंसमानाः - चूर्णीभवन्तः विष्वञ्चः - नानागतयः विनष्टाः अभवन्नित्यर्थः । ततो देवाः अभवन् पराऽसुराः इति। ततः परं देवाः देवा जाता, द्योतमाना अभवन्नित्यर्थः । यद्वा देवाः अभवन् - सत्तां अलभन्तेत्यर्थः । विजयिनो अभवन्निति वा अर्थः । असुरास्तु परा अभवन् - पराभूता अभवन् । भवत्यात्मना पराऽस्य द्विषन् भ्रातृव्यो भवति य एवं वेद इति । यः उद्गातारम् अध्यस्तप्राणभावमुपास्ते, सः आत्मना भवति - उत्तरो भवतीत्यर्थः । यद्वा, आत्मना मनसा समीचीनेन युक्तो भवतीत्यर्थः । अस्य द्विषन् द्विषश्शतुर्वा (वा.१५२२) वचनमिति कर्मणि षष्टी । एनं प्रति द्वेषं कुर्वन् शत्रुः पाप्मा च पराभूतो भवतीत्यर्थः । भवत्यात्मना परास्य द्विषन् भ्रातृव्यो भवति य एवं वेद इति शत्रुपराजयफलायोद्गीथे प्राणदृष्टिविहिता भाष्यस्योपलक्षणतया पाप्मपराभवस्य, आत्मना भवनस्य च फलत्वप्रतिपादनस्य न विरोध इति द्रष्टव्यम् । यद्वा अस्य द्विषन् भ्रातृव्यः आत्मना स्वत एव पराभवति, पाप्मा च भवति\nनिन्दादियुक्तश्च भवतीत्यर्थः ॥ ७ ॥"
                            }
                        ]
                    },
                    {
                        "verse_number": 15,
                        "original_text": "[मुख्यप्राणस्य आङ्गीरस नामधेयम्]\nते होचुः, क्व नु सोऽभूत्, यो न इत्थमसक्तेति । अयमास्येऽन्तरिति । सोऽयास्य आङ्गिरसः । अङ्गानौं हि रसः ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- ते होचुः क न सोऽभूद्यो नः इत्थमसक्तेति इति । ते ह देवाः ऊचुः । किमति? यः मुख्यप्राणः नः अस्माकम् इत्थम् - उक्तरूप शत्रुपराजयम् असक्तः . संयोजितवान् । षञ्जेः सिचि व्यत्ययेनात्मनेपदे झलो झलि (पा.सू.८-२-२६) इति सिज्लोपे तस्य 'छान्दसेन ञित्त्वे सिद्धत्वेन' 'अनिदिताम्' (पा.सू.६-४-२४) इत्यनुनासिकलोपः; कुत्वम् । यः संयोजितवान्, सः क्व नु कस्मिन् देशे प्रतिष्ठितः इत्यूचुः - 'मन्त्रयाञ्चक्रुः' इत्यन्वयः । एवं सम्मन्त्र्य ददृशुः, अयमास्येन्तरिति सोऽयास्यः इति अन्तरास्ये अयमिति प्रत्यक्षतो दृष्टो यः प्राणः सोऽयास्यः । आङ्गिरसो अङ्गानां रसः इति । अङ्गानां प्राणो हि रसः, अतः आङ्गिरसः इत्यर्थः ॥ ८ ॥"
                            }
                        ]
                    },
                    {
                        "verse_number": 16,
                        "original_text": "[मुख्यप्राणस्य दूर्नामकत्वम्]\nसा वा एषा देवता दूर्नाम । दूर ह्यस्या मृत्युः । दूरँ ह वा अस्मान् मृत्युर्भवति य एवं वेद ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. सा वा एषा देवता दूर्नाम दूरं ह्यस्या मृत्युः इति । हि - यस्मात् कारणात् अस्याः मुख्यप्राणरूपाया देवतायाः मृत्युः दूरं भवति, तस्मात् प्राणस्य दूर्नामत्वं इत्यर्थः । दूर्नामकत्वेन प्राणविद्यायाः फलमाह - दूरं ह वा इत्यादिना । स्पष्टोऽर्थः ॥ ९ ॥"
                            }
                        ]
                    },
                    {
                        "verse_number": 17,
                        "original_text": "[मुख्यप्राणेन वागादिषु आपादित दोषबहिष्करणम्]\nसा वा एषा देवतैतासां देवतानां पाप्मानं मृत्युमपहत्य यत्रासां दिशामन्तस्तद्गमयाञ्चकार । तदासां पाप्मनो विन्यदधात् । तस्मान्न जनमियात्, नान्तमियात्। नेत् पाप्मानं मृत्युमन्ववायानीति ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा वा एषा देवता इति । सा उद्गातरि अध्यस्योपासिता एषा-\nमृत्युदूरत्वेन दूर्नामिका मुख्यप्राणरूपा देवता पूर्वमसुरैः अनृतादिपाप्मभिः संयोजितानां वागादिदेवतानां मृत्युम् - मरणादिदुःखहेतुतया मृत्युशब्दितं पाप्मानं अपहत्य - वागादि- देवताभ्यः आच्छिद्य, यत्र आसां दिशामन्तः - सर्वदिगन्तप्रदेशः तद्गमयाञ्चकार । दूर्नामत्याद्दूरं मृत्युं निनायेत्यर्थः । तदासां पाप्मनो विन्यदधात् इति । आसाम् । वागादिदेवतानां पाप्मनः पापानि तत् - तेषु दिगन्तदेशेषु विन्यदधात् - विशिष्य निधानं कृतवतीत्यर्थः । तस्मातन्न जनमियात् नान्तमियात् इति । यस्मात् कारणात् प्रत्यन्तदेशानां वागादिदेवताविनिर्मुक्त अनृतादिलक्षण पापनिधानाश्रयतया म्लेच्छदेशत्वम् ,अत एव तत्र देशे जनम् - जननम् - उत्पत्तिमिति यावत् । अन्तम् - मरणं च नेयात् - न प्राप्नुयात् । तत्र देशे उत्पत्तिमरणे अशोभने इति यावत् । नेत् पाप्मानं मृत्युम् अन्ववायानीति इति । नेत् - नैवेत्यर्थः । पाप्मानं मृत्यु नैव अन्वावायानि नानुगच्छेयमिति भीतस्सन् उत्पत्तिमरणे न प्राप्नुयात् इत्यन्वयः । उत्पत्तिमरणे 'तादृशदेशे यथा न भवतः, तथा यतेत इति यावत् ॥ १० ॥"
                            }
                        ]
                    },
                    {
                        "verse_number": 18,
                        "original_text": "[मुख्यप्राणेन वागादीनां यथावत् रक्षणम्]\nसा वा एषा देवतैतासां देवतानां पाप्मानां मृत्युमपहत्याथैना मृत्युमत्यवहत् ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा वा एषा देवतैतासां देवतानां पाप्मानं मृत्युम् अपहत्य अथ एनाः मृत्युम् अत्यवहत् इति । सैषा मुख्यप्राणदेवता । आसाम् - वागादिदेवतानां पाप्मानं मृत्युम् अपहत्य- ततः आच्छिद्य अथ - तदनन्तरं एनाः -वागादिदेवताः मृत्युमतीत्यावहत्, मृत्युमतिक्रान्तं स्वरूपं प्रापयदित्यर्थः ॥ ११ ॥"
                            }
                        ]
                    },
                    {
                        "verse_number": 19,
                        "original_text": "स वै वाचमेव प्रथमामत्यवहत्, सा यदा मृत्युमत्यमुच्यत, सोऽग्निरभवत् । सोऽयमग्निः परेण मृत्युमतिक्रान्तो दीप्यते ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र .-तदेव प्रपञ्चयति - स वै वाचमेव प्रथमां अत्यवहत् इत्यादिना । सः - प्राणः प्रथमाम् - इतरदेवतासु प्रधानभूतां वाचम् अत्यवहत् - मृत्युमत्यक्रामयत् इत्यर्थः सा - वाक् यदा मृत्युमत्यमुच्यत - मृत्योरतिमुक्ताः - अन्यन्तमुक्ता आसीत्, सोऽग्नि - रभवत् । तदेति शेषः । सः इति अग्न्यपेक्षया पुल्लिङ्गनिर्देशः । यद्यपि वागभिमानिनी देवता सर्वदा अग्निरेव - तथापि अपगतदोषतया अग्रनयनादिप्रवृत्तिनिमित्तपौष्कल्यशालितया अग्निरभवत् । अद्य रामस्य रामत्वम् इत्यादिवदिति भावः । तदेवाह - सोऽयमग्निः परेण मृत्युमतिक्रान्तो दीप्यत इति । एवं मृत्युमतिक्रान्तो अग्निः निरस्तपापरूपमलतया मृत्युं परेण - मृत्योः परस्तात् दीप्यत इत्यर्थः ॥ १२ ॥"
                            }
                        ]
                    },
                    {
                        "verse_number": 20,
                        "original_text": "अथ प्राणमत्यवहत् । स यदा मृत्युमत्यमुच्यत, स वायुरभवत् । सोऽयं वायुः परेण मृत्युमतिक्रान्तः पवते ॥ १३ ॥ अथ चक्षुरत्यवहत् । तद् यदा मृत्युमत्यमुच्यत, स आदित्योऽभवत् । सोऽसावादित्यः परेण मृत्युमतिक्रान्तः तपति ॥ १४ ॥ अथ श्रोत्रमत्यवहत् । तद्यदा मृत्युमत्यमुच्यत, ता दिशोऽभवन् । ता इमा दिशः परेण मृत्युमतिक्रान्ताः ॥ १५ ॥ अथ मनोऽत्यवहत् । तद्यदा मृत्युमत्यमुच्यत, स चन्द्रमा अभवत् । सोऽसौ चन्द्रः परेण मृत्युमतिक्रान्तो भाति । एवँ ह वा एनमेषा देवता मृत्युमतिवहति य एवं वेद ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमुत्तरत्रापि द्रष्टव्यम् ॥ १३-१४ ॥ अतिक्रान्ता इति । अत्र भान्तीति शेषः । दिक् शब्दः दिग्देवतापरः ॥ १५ ॥ एवं ह वा एनमेषा देवता मृत्युम् अतिवहति य एवं वेद इति । यः पुमान् वागाद्यभिमानि अग्न्यादिदेवतानां मृत्य्वतिवहनकर्म वेद, तमेनमेषा प्राणदेवता मृत्युमति- वहति - अतितारयतीत्यर्थः । शिष्टं स्पष्टम् ॥ १६ ॥"
                            }
                        ]
                    },
                    {
                        "verse_number": 21,
                        "original_text": "[मुख्यप्राणेन स्वार्थगृहीतस्य अन्नस्य वागादिभ्योऽपि विभजनम्]\nअथात्मनेऽन्नाद्यमागायत् । यद्धि किञ्चान्नमद्यते, अनेनैव तदद्यते । इह प्रतितिष्ठति ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. अथात्मने अन्नाद्यम् आगायत् इति। यो वाचि भोगस्तम् देवेभ्य आगायत् यत् कल्याणं वदति तदात्मने इति यजमानगामिफलव्यतिरिक्तं कल्याणवदनादिकं यथा वागाद्या देवता आगायन् , तथा प्राणोऽप्यात्मने अन्नाद्यम् आगायत् । अन्नमत्तीत्यन्नादः । तस्य भावः अन्नाद्यम् । आदिवृद्ध्यभावः छान्दसः। अथवा अन्नं च तत् आद्यं च अन्नाद्यम् । आद्यम् - अदनार्हम् । भक्षणार्हमित्यर्थः । आगायत् - गानसामर्थ्येन उपास्थापयत् । संपादितवान् इत्यर्थः। यद्धि किञ्चान्नमद्यते, अनेनैव तदद्यते इति । अत्र अनशब्दः प्राणवाची । अद्यमानं सर्वं प्राणेनैव अद्यत इत्यर्थः । इह प्रतितिष्ठति\nइति ।इह -अन्ने सत्येव प्राणः प्रतिष्ठितो भवतीत्यर्थः । तस्मादन्नस्य प्राणाहारत्वात् अन्नादत्वं सिद्धमिति भावः ॥ १७ ॥"
                            }
                        ]
                    },
                    {
                        "verse_number": 22,
                        "original_text": "ते देवा अब्रुवन्, एतावद्वा इदँ सर्वं यदन्नम् । तदात्मन आगासीः । अनु नोऽस्मिन्नन्न आभजस्वेति । ते वै माऽभिसंविशतेति । तथेति तँ समन्तं परिण्य- विशन्त । तस्माद्यदनेनान्नमत्ति, तेनैतास्तृप्यन्ति । एवँ ह वा एनँ स्वा अभिसंविशन्ति, भर्ता स्वानाँ श्रेष्ठः पुर एता भवत्यन्नादोऽधिपतिर्य एवं वेद । य उ हेवंविदँ स्वेषु प्रति प्रतिबुभूषति', न हैवालं भार्येभ्यो भवति । अथ य एवैतमनुभवति, यो वै तमनु भार्यान् बुभूर्षति, स हैवालं भार्येभ्यो भवति ॥ १८॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- ते देवा अब्रुवन् इति । वागाद्याः ते देवाः प्राणमब्रुवन् । किमिति? एतावद्वा इदं सर्वं यदन्नम्, तदात्मन आगासीः, अनुनोऽस्मिन्नन्न आभजस्वेति इति । यदिदमन्नमस्ति, एतावद्वै सर्वमिदम् । तत् - तादृशमन्नम् आत्मने - स्वार्थमागासीः । वयञ्च अन्नार्थिनः, अन्नं विना स्थातुम् अशक्यत्वात् । तस्मादस्मिन्नन्ने अनु - त्वद्भोगानन्तरं नः -अस्मान् आभजस्व आङ् ईषदर्थे अन्तर्भावितण्यर्थोऽयं भजिः-भाजय, अल्पाल्पभागवतः कुरु इत्यर्थः । सः एवमुक्तः प्राणः प्रत्याह -ते वै माऽभिसंविशतेति । ते वै -तादृशाः अन्नार्थिनः यूयं मा - माम् अभि - अभितः संविशत - उपविशत इत्यब्रवीत् । तथेति तं समन्तं परिण्यविशन्त इति । वागाद्या देवताः तथेति प्रतिश्रुत्य समन्तात् - परितः न्यविशन्त - निविष्टा इत्यर्थः । भागिनश्च अभवन्निति भावः । तस्मात् यदनेन अन्नमत्ति तेनैताः तृप्यन्ति इति । तस्माद्धेतोः अनेन- प्राणेन सहितस्सन् जीवो यदन्नमत्ति, तेनैवान्नेन वागाद्याः तृप्यन्ति । प्राणे अन्नेन आप्यायिते वागाद्याः प्राणा अन्नेन आप्यायिता भवन्तीत्यर्थः ॥ एतद्वेदनस्य फलमाह- एवं ह वा एनं स्वा अभिसंविशन्ति, भर्ता स्वानाँ श्रेष्ठः पुर एता भवति अन्नादो अधिपतिः य एवं वेद इति । यस्तु एवं वेद - उपास्ते, तादृशं एनम् - विद्वांसम्, यथा वागाद्याः प्राणस्य परितो निविष्टाः, एवं स्वाः - ज्ञातयः अभितः संविशन्ति - परितः उपासते । स्वानाम् - ज्ञातीनां भर्ता - पोषकः श्रेष्ठश्च पुर एता - अग्रेसरः अन्नादः अरोगदृढगात्रतया अभिमतान्नभोक्ता अन्येषां अधिपतिश्च भवतीत्यर्थः । य उ हैवंविदँ स्वेषु प्रति प्रतिबुभूषति न हैवालं भार्येभ्यो भवति इति । एवं विधम् - एतादृश प्राणविद्यानिष्ठं प्रति स्वेषु - ज्ञातिषु प्रति - प्रतिभटः, छान्दसस्सुलोपः । बुभूषति - भवितुमिच्छति, प्रतिस्पर्धी भवितुं इच्छतीत्यर्थः प्रतिपत्तिर्बुभूषति इति पाठेऽपि स एवार्थः । सः भार्येभ्यः - भर्तव्यभार्यापुत्रादिभ्यः - भार्यापुत्रादिभरणाय इति यावत् । नालं भवति - पुत्रकळत्रादि भरणेपि असमर्था भवतीत्यर्थः । अथ य एवैतम् अनुभवति यो वै तमनुभार्यान् बुभूर्षति स एवालं भार्येभ्यो भवति । अथ शब्दः प्रकृतमपेक्ष्यार्थान्तरपरत्वे । ज्ञातीनां मध्ये य एतम् - प्राणविदम् अनुभवति - अनुगतो यो वा एतम् - प्राणविदम् अनु - अनुसृत्य भार्यान् - भर्तव्यान् पुत्रकळत्रादीन् बुभूर्षति - भर्तुम् इच्छति । भृञः सनि उदोष्ठ्यपूर्वस्य (पा.सू.७-१-१०२) इत्युत्वम् । स एवालं भार्येभ्यो भवति - उक्तोऽर्थः ॥ १८ ॥"
                            }
                        ]
                    },
                    {
                        "verse_number": 23,
                        "original_text": "[मुख्यप्राणस्य अनेकादि नामनिर्देशेन तन्निर्वचनम्]\nसोऽयास्य आङ्गिरसोऽङ्गानाँ हि रसः । प्राणो वा अङ्गानाँ रसः । प्राणो हि वा अङ्गानाँ रसः । तस्मात् यस्मात् कस्माच्चाङ्गात् प्राण उत्क्रामति, तदैव तच्छुष्यति । एष हि वा अङ्गानाँ रसः ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र -पूर्वमुक्तमेव अयास्यत्वम् आङ्गिरसत्वञ्च विद्याभेदभ्रमापनुत्तये पुनराह सोऽयास्य इत्यादिना । सोऽयास्य आङ्गिरसोऽङ्गानां हि रसः प्राणो वा अङ्गानां रसः इत्यन्तेन उक्त एवार्थः स्मारितः । पुनस्तमेवार्थ प्रसिद्ध्योपपादयति - प्राणो हि वा\nइत्यादिना । हि - यस्मात् प्राणानाम् अङ्गरसत्वम् , तस्मात् यस्मात् कस्माश्चिदङ्गात्\nप्राण उत्क्रामति, तदैव तदङ्गं शुष्यति । नीरसत्वादिति भावः ॥ १९ ॥"
                            }
                        ]
                    },
                    {
                        "verse_number": 24,
                        "original_text": "एष उ एव बृहस्पतिः । वाग्वै बृहती । तस्या एष पतिः । तस्मादु बृहस्पतिः ॥ २० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -एष उ एव बृहस्पतिः इति । उः चार्थे । बृहस्पतिश्च एष एवेत्यर्थः । तत्र हेतुमाह - वाग्वै 'बृहती' इति । बृहत्याख्यच्छन्दसो वाग्रूपत्वादिति भावः । तस्याः\nतादृश्या वाचः एषः- प्राणः पतिः रक्षकः इत्यर्थः । वागादिसत्तायाः तदधीनत्वादिति भावः ॥ २० ॥"
                            }
                        ]
                    },
                    {
                        "verse_number": 25,
                        "original_text": "एष उ एव ब्रह्मणस्पतिः । वाग्वै ब्रह्म । तस्या एष पतिः ब्रह्मणस्पतिः ॥ २१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एष उ एव ब्रह्मणस्पतिः इति । ब्रह्म शब्दः वेदपरः । शिष्टं पूर्ववत् ॥ २१ ॥"
                            }
                        ]
                    },
                    {
                        "verse_number": 26,
                        "original_text": "एष उ एव साम । वाग्वै सा अमैषः । सा च अमश्चेति तत् साम्नस्सा- मत्वम् । यद्वेव समः पॢषिणा समो मशकेन समो नागेन समः एभिः त्रिभिर्लोकैः समोऽनेन सर्वेण, तस्माद्वैव साम । अश्नुते साम्नः सायुज्यं सलोकतां जयति, य एवमेतत् साम वेद ॥ २२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एष उ एव साम इति । एष उ एव - वाग्विशिष्टो मुख्यप्राण एव साम । सा च अमश्चेति सामशब्दनिर्वचनात् । सा इति स्त्रीलिङ्गेन तच्छब्देन वाक् परामृश्यते । अम गतिभाजनशब्देषु (धा.पा.४६५) इति गमनार्थादमतेरः। अमति' - गच्छति इति अमः प्राणः । तदुपपादयति - वाग्वै सा अम एष इति - उक्तोऽर्थः । प्रकारान्तरेण सामशब्दनिर्वचनमाह - यद्वेव पॢषिणा इत्यादि । यद्वेव - यत् उ एव इति पदच्छेदः । उ शब्दः वा अर्थः । यस्मादेव वा पॢषिणा - पुत्तिका शरीरेण समः, मशकशरीरेण समः, हस्तिशरीरेण समः, समष्टिजीवभूतत्रैलोक्यशरीरकब्रह्मणः शरीरेणापि समः, देवमनुष्यादिसर्वप्राणशरीरेणापि समः । यथा घटप्रदीपप्रभा तावन्मात्रव्यापिनी, प्रासाद- प्रदीपप्रभा च प्रासादव्यापिनी, एवं प्राणोऽपि ब्रह्मादिपिपीलिकान्तशरीरेषु तत्तत् शरीरानुरूपव्याप्तिमत्त्वेन समः, तस्माद्वै साम- तस्मादेव वा सामेत्यर्थः । एतदेव वाक्यमवलम्ब्य मुख्यप्राणस्य विभुत्वं पूर्वपक्षीकृत्य इन्द्रियाणामिव मुख्यप्राणस्यापि उत्क्रान्त्यादि श्रवणात् अणुत्वमिति प्राणपादे अणुश्च (ब्र.सू.२-४-१२) इति सूत्रेण सिद्धान्तितम् । एतत् ज्ञानस्य फलमाह - अश्नुते साम्नः सायुज्यं सलोकतां जयति य एवमेतत् साम वेद इति । साम्नः सामशब्दितस्य प्राणस्य सायुज्यम्\nप्राणदेवतासमानभोगताम् अश्नुते । सलोकतां जयति - सालोक्यं प्राप्नोति, य एवं वेद\nसामशब्दनिरुक्तं सर्वदा अनुसन्धत्ते ॥ २२ ॥"
                            }
                        ]
                    },
                    {
                        "verse_number": 27,
                        "original_text": "एष उ वा उद्गीथः । प्राणो वा उत् । प्राणेन हीदँ सर्वमुत्तब्धम् । वागेव गीथा उच्च गीथा चेति स उद्गीथः ॥ २३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- एष उ वा उद्गीथः इति । एष उ वा - एष एव वाक्प्राणसमुदायः' उद्गीथः - उद्गीथाख्यप्राणभक्तिरित्यर्थः । तदुपपादयति - प्राणो वा उत् । प्राणेन हीदँ सर्वम् इत्यादिना । उत्तब्धम् - धृतमित्यर्थः । शिष्टं स्पष्टम् ॥ २३ ॥"
                            }
                        ]
                    },
                    {
                        "verse_number": 28,
                        "original_text": "तद्धापि ब्रह्मदत्तः चैकितायनेयो राजानं भक्षयन् उवाच-अयं त्यस्य राजा मूर्धानं विपातयतात्, यदितो अयास्याङ्गिरसो अन्येनोदगायदिति । वाचा च ह्येव स प्राणेन चोदगायदिति ॥ २४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तद्धापि ब्रह्मदत्तश्चैकितायनेयो राजानं भक्षयन् उवाच इति । तत् - तत्र, आख्यायिकेति शेषः । ह शब्दः प्रसिद्धी । आख्यायिकाऽपि प्रसिद्धा अस्तीत्यर्थः । चैकितायनेयः - 'चिकितस्य' अपत्यं चैकितिः 'अत इब्' (पा.सू.४-१-९५) तरय गोत्रापत्यं युवा चैकितायनः फक्' । तस्य अयनादेशः । चैकितायनस्य अपत्यं चैकितायनेयः । चैकितायनेयो ब्रह्मदत्तनामा ऋषिः राजानम् - सोमं भक्षयन्नुवाच । किमिति? अयं त्यस्य राजा मूर्धानंविपातयतात् । अयम् - भक्ष्यमाणो राजा - सोमः त्यस्य -अन्यस्य शिरः विपातयतु । ननु किं तेनापराद्धम् इत्याशङ्क्याह . यदितो अयास्य आङ्गिरसो अन्येन उदगायत् इति । यत् - यस्मात् कारणात् इतः\nअस्मात् अयास्य आङ्गिरसः - मुख्यप्राणात् अन्येन - देवतान्तरेण अन्यः उदगायत् - उद्गानं कृतवान् । अयास्याङ्गिरसशब्दितमुख्यप्राणवेदनमन्तरेण देवतान्तरदृष्टिं कृत्वा यस्तूद्गायति, तस्य सोमं पिबतो मूर्धा पततु इत्यर्थः । इति शब्दो ब्रह्मदत्तवचस्समाप्तौ । वाचा च ह्येव स प्राणेन चोदगायत् । हि - यस्माद्धेतोः सोमं पिबन् शपथं कृतवान्, तस्मात् ब्रह्मदत्तः अयास्य आङ्गिरस शब्दित वाक् सहित प्राणवेदनमेव कृत्वा उद्गानं कृतवान् इत्यर्थः ॥ २४ ॥"
                            }
                        ]
                    },
                    {
                        "verse_number": 29,
                        "original_text": "तस्य हैतस्य साम्नो यः स्वं वेद भवति हास्य स्वम् । तस्य वै स्वर एव स्वम् । तस्मादार्त्विज्यं करिष्यन् वाचि स्वरमिच्छेत् । स तया वाचा स्वरसंपन्नयाऽऽर्त्विज्यं कुर्यात् । तस्माद्यज्ञे स्वरवन्तं दिदृक्षन्त एव; अथो यस्य स्वं भवति । भवति हास्य स्वम्, य एवमेतत् साम्नः स्वं वेद ॥ २५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-तस्य हैतस्य साम्नो यः स्वं वेद भवति हास्य स्वम् इति । एतस्य-\nप्रकृतस्य सामशब्दवाच्यस्य तस्य- प्राणस्य यः स्वं वेद, तस्य स्वम् - धनं भवति इति प्रथमतः प्रलोभ्य शुश्रूषामुत्पाद्याह - तस्य वै स्वर एव स्वम् इति । स्वरः - कण्ठध्वनिः । तस्मादाऽऽर्त्विज्यं करिष्यन् वाचि स्वरम् इच्छेत् इति । ऋत्विजः कर्म आर्त्विज्यम् - औद्गात्रादिकं करिष्यन् वाचि स्वरम् - कण्ठध्वनिम् इच्छेत् । इच्छेत् इति पदव्यत्ययः छान्दसः । यथा कण्ठध्वनिर्भवति, तमुपायं मधुपिप्पलीसेवादिलक्षणं कुर्यादित्यर्थः ।स तया इत्यादि स्पष्टम् । तस्माद्यज्ञे स्वरवन्तं दिदृक्षन्त एव इति । यस्मात् स्वर एव साम्नः स्वम्, तस्माद्यज्ञे स्वरवन्तमेव स्तोतारं दिदृक्षन्ते । जना इति शेषः । अथो यस्य स्वम् भवति इति । यस्य स्वम् - धनमस्तीत्यर्थः । अथ शब्दो वाक्यान्तरापक्रमे । अत्यल्पमिदमुच्यते स्वरवन्तं दिदृक्षन्त इति; यस्य स्वम् - धनमस्ति तं सर्वं दिदृक्षन्त\nइत्यर्थः । अतः स्वर एव स्वमिति निर्दिष्टस्वरवतो दिदृक्षितत्वं युज्यत इत्यर्थः । सामस्वरे स्वत्ववेदनस्य फलमाह - भवति ह्यस्य स्वम् इत्यादि । स्पष्टोऽर्थः ॥ २५ ॥"
                            }
                        ]
                    },
                    {
                        "verse_number": 30,
                        "original_text": "तस्य हैतस्य साम्नो यस्सुवर्णं वेद, भवति हास्य सुवर्णम् । तस्य वै स्वर एव सुवर्णम् । भवति हास्य सुवर्णम्, य एवमेतत् साम्नः सुवर्णं वेद ॥ २६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तस्य हैतस्य साम्नोः यः सुवर्णं वेद भवति हास्य सुवर्णम् इति । साम्नः प्रकृतस्य सामशब्दितस्य । अन्यः स्पष्टार्थः । एवं फलप्रदर्शनेन शुश्रूषामुत्पाद्याह - तस्य वै स्वर एव सुवर्णम् इति । क्रुष्टप्रथमादिलक्षणसामस्वरविदः स्वर एव सुवर्णम्\nभूषणम् इत्यर्थः । सामस्वरे सुवर्णत्व ज्ञानस्य फलमाह - भवति हास्य सुवर्णम् इत्यादि ।स्पष्टोऽर्थः ॥"
                            }
                        ]
                    },
                    {
                        "verse_number": 31,
                        "original_text": "तस्य हैतस्य साम्नो यः प्रतिष्ठां वेद, प्रति ह तिष्ठति । तस्य वै वागेव प्रतिष्ठा । वाचि हि खल्वेष एतत्प्राणः 'प्रतिष्ठितो गीयते इत्युहैक' आहुः ॥ २७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तस्य हैतस्य साम्नो यः प्रतिष्ठां वेद प्रति ह तिष्ठति इति । एवं फल प्रदर्शनेन पूर्ववच्छुश्रूषाम् उत्पाद्याह - तस्य वै वागेव प्रतिष्ठा इति । तस्य सामशब्दितस्य प्राणस्येत्यर्थः । कुत इत्यत्राह-वाचि हि खल्वेष एतत्प्राणः प्रतिष्ठितो गीयते इत्युहैक आहुः । एषः - मुख्यप्राणो वाचि - वागिन्द्रियस्थानभूतजिह्वामूलीय स्थानेषु प्रतिष्ठितस्सन् एतत् साम गीयते- सामभावमापन्न उद्गीयत इत्येक आहुः ।उ\nशब्दोऽवधारणे । पूर्वत्र इह प्रतितिष्ठतीति - प्राणस्य अन्नप्रतिष्ठितत्वोक्तेः वाक्छब्दित जिह्वामूलादि प्रतिष्ठितत्वं एकीयमतमिति भावः ॥ २७ ॥"
                            }
                        ]
                    },
                    {
                        "verse_number": 32,
                        "original_text": "[अभ्यारोहमन्त्रः] \nअथातः पवमानानामेवाभ्यारोहः । स वै खलु प्रस्तोता साम प्रस्तौति । स यत्र प्रस्तुयात्, तदैतानि जपेत् - असतो मा सद्गमय, तमसो मा ज्योतिर्गमय मृत्योर्मा अमृतं गमयेति । स यदाहासतो मा सद्गमयेति, मृत्युर्वा असत् सदमृतं मृत्योर्माऽमृतं गमय अमृतं मा कुर्वित्येवैतदाह । तमसो मा ज्योतिर्गमयेति । मृत्युर्वे तमो ज्योतिरमृतम् । मृत्योर्माऽमृतं गमय अमृतं मा कुर्वित्येवैतदाह । मृत्योर्माऽमृतं गमयेति । नात्र तिरोहितमिवास्ति । अथ यानीतराणि स्तोत्राणि तेष्वात्मने अन्नाद्यमागायेत् । तस्माद् तेषु बरं वृणीतं यं कामं कामयेत् तम् । स एष एवंविदः उद्गाताऽऽत्मने वा यजमानाय वा यं कामं कामयते तमागायति। तद्धैतल्लोकजिदेव । न हैवालोक्यताया आशास्ति, य एवमेतत् साम वेद ॥ २८ ॥ ॥ इति तृतीयाध्याये तृतीयं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमुद्गातृप्राणविद्योपदेशानन्तरं एवम्भूत प्राणविदमुद्गातारं प्रति प्रार्थनारूपाणां ब्रह्मलोकाभ्यारोहहेतुतया अभ्यारोह शब्दिताना मन्त्राणां प्रयोगकालं मन्त्रार्थञ्च आह - अथातः पवमानानामेव अभ्यारोहः ' - इति । बहिष्पवमानामाध्यन्दिनपवमानाऽऽर्भव- पवमानभेदभिन्नानां त्रयाणां पवमानानामेव अभ्यारोहः - अध्यारोहमन्त्रः इति संज्ञेति शेषः । नेतरेषाम् आज्यपृष्टादिस्तोत्राणाम् इत्यर्थः । एतेषाम् अभ्यारोहमन्त्राणां जपकालं वक्तुं प्रथमं प्रस्तोतृसंज्ञार्थमाह - स वै खलु प्रस्तोता साम प्रस्तौति । यः साम प्रस्तौति, स एव खलु प्रस्तोतेत्यर्थः । स यत्र प्रस्तुयात् तदैतानि जपेत् इति । सः\n'प्रस्तोता यत्र- यदा प्रस्तौति, तदा एतानि - यजूंषि यजमानो जपेदित्यर्थः । यजूंषि पठति - असतो मा सद्गमय तमसो मा ज्योतिर्गमय मृत्योर्मा अमृतं गमयेति इति । एतानि यजूंषि स्वयमेव व्याचष्टे - स यदाह असतो मा सद्गमयेति मृत्युर्वा असत्सदमृतं मृत्योर्मा अमृतं गमय अमृतं मा कुरु इत्येवैतदाह इति । मा - मां असतः सद्गमय\nमृत्योः अमृतं कुरु । मृत्योः - संसारात् उद्धृत्यामृतं कुरु इत्यर्थः । स यदाह - अनेन मन्त्रेण यत् प्रतिपाद्यमाह, तदमृतं मा कुरु इत्येतदाह इत्यन्वयः । एवमुत्तरत्रापि द्रष्टव्यम् । मृत्योर्मा अमृतं गमयेति नास्ति तिरोहितमिव अस्ति इति । तृतीयपर्यायः स्पष्टार्थ इत्यर्थः । अथ यानीतराणि स्तोत्राणि तेष्वात्मने अन्नाद्यम् आगायेत् इति । यस्मात् कारणात् त्रिष्वपि पवमानेषु उद्गाता एभिः यजुर्मन्त्रैः यजमानेन स्वगतं फलं याचितः; अतः यजमानगामि फलमुद्दिश्यैव आगायेत् । पवमानत्रयव्यतिरिक्तेषु आज्यादिषु नवसु स्तोत्रेषु आत्मने स्वार्थम् अन्नाद्यमुद्दिश्य आगायेत् इत्यर्थः । तस्माद् तेषु वरं वृणीत यं कामं कामयेत् तम् इति । तस्माद्धेतोः तेषु - पवमानव्यतिरिक्तस्तोत्रेषु यं कामं कामयेत - तं वरं वृणीतेत्यर्थः । स एष एवंविद उद्गाता इत्यादि । तमागायति . तमुद्दिश्य आगायति । आगानेन तं संपादयति इत्यर्थः । तद्धैतल्लोकजिदेव इति । ह - प्रसिद्धं पूर्वोक्तं तदेतत् - प्राणवेदनं लोकजिदेव- ब्रह्मलोकसाधनमेवेत्यर्थः। न हैवालोक्यताया आशास्ति, य एवमेतत् साम वेद इति । सामशब्दनिर्दिष्टं प्राणं एवम् - अयास्याङ्गिरसत्वादि प्रागुक्त गुणविशिष्टं यो वेद- य उपास्ते सः अलोक्यतायाः- लोक्यता लोकार्हता तदभावः अलोक्यता- ब्रह्मलोकार्हत्वाभावतो भीत्या न हैवाशास्ति - नैवाशास्ते । साधनान्तरं नाभिलषति, तस्य कृतार्थत्वादिति भावः ॥ २८ ॥\n॥ इति तृतीयाध्याये तृतीयब्राह्मणप्रकाशिका ॥"
                            }
                        ]
                    },
                    {
                        "verse_number": 33,
                        "original_text": "तृतीयाध्याये चतुर्थं ब्राह्मणम् आत्मब्राह्मणम् \n[सर्गारम्भे आत्मसद्भावः] \nआत्मैवेदमग्र आसीत् पुरुषविधः । सोऽनुवीक्ष्य नान्यदात्मनोऽपश्यत् । सोऽहमस्मीत्यग्रे व्याहरत् । ततोऽहन्नामाभवत् । तस्मादप्येतामन्त्रितो ऽहमयमित्येव अग्रे उक्त्वाऽथान्यन्नाम प्रब्रूते यदस्य भवति । स यत् पूर्वोऽस्मात् सर्वस्मात् सर्वान् पाप्मन 'औषत् तस्मात् पुरुषः। औषति ह वै स तं योऽस्मात् पूर्वो बुभूषति, य एवं वेद ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -अथ नारायण तदुपासन - तत्प्राप्तीनां 'परमतत्त्वहितपुरुषार्थत्वम् तत्प्रसङ्गात् सनकादियोगीश्वर लक्षणातिसृष्टेः विसृष्ट्यपेक्षया' अतिशयितत्वं च वक्तुमुपक्रमते आत्मैवेदमग्र आसीत् पुरुषविधः इत्यादिना । इदं - जगत्, अग्रे - सृष्टेः प्राक् पुरुषविधः\nआत्मैव आसीत् । अस्य वाक्यस्य कारणवाक्यत्वात् आत्म शब्दः नारायणपरः । स यो हैतमग्निं 'वैश्वानरं पुरुषविधं पुरुषेऽन्तः प्रतिष्ठितं वेद' 'अन्वयं पुरुषविदः' (तै.आन-२) इत्यादौ पुरुषविधशब्दस्य भगवति प्रयुक्तत्वाञ्च । पुरुषस्य विधेव विधा यस्य सः पुरुषविधः - पुरुषाकारः इत्यर्थः। अस्यात्मनः पुरुषविधत्वं च आनन्दमयत्वं ज्ञापयति, आत्मन आकाशः सम्भूतः (तै.आन-१) इत्युपक्रम्य, अन्योन्तर आत्माऽऽनन्दमयः (तै.आन-५) इत्युक्त्वा तस्य पुरुषविधत्वप्रतिपादनात् इति व्यासार्यैः सर्वव्याख्यानाधिकरणे (श्री.भा.१-४-८) हि उक्तम् । सोऽनुवीक्ष्य नान्यदात्मनो अपश्यत् । सः- पुरुषः अनुवीक्ष्य - अन्वीक्ष्य साक्षत्कुर्वन् आत्मनोऽन्यम् - विभक्तं नापश्यत्। सृष्टेः प्राक् तमः परे देव एकी भवति (सुबा.उ.३-२-२) इत्युक्तरीत्या अयःपीताम्बुवत् चिदचित्प्रपञ्चस्य परमात्मना अविभक्त्तत्वात् इति भावः । सोऽहमस्मीत्यग्रे व्याहरत् ततोऽहन्नामाभवत् इति। अहम् इति हिरण्यगर्भनाम । अहमभिमानाश्रयव्यष्टिपुरुषाणां प्रथमजत्वात् हिरण्यगर्भस्य । उक्तञ्च मोक्षधर्मे भृगुभरद्वाजसंवादे- तस्मात् पद्यात् समभवत् ब्रह्मा वेदमयो निधिः ॥\nअहङ्कार इति ख्यातः सर्वभूतात्मभूतकृत् ॥ (म.भा.शां.१७५-१५,१६) इति तस्मादयमर्थः- अहमस्मि - अहङ्कारः स्याम् , चतुर्मुखः स्यामिति सङ्कल्प'वाक्यम् अग्रे - ब्रह्मसृष्टिपूर्वकाले व्याजहार' । ततो अहन्नामा - चतुर्मुखः अभवदिति । तस्मादप्येतर्हि आमन्त्रितो अहमयम् इत्येवाग्र उक्त्वा अथ अन्यन्नाम प्रब्रूते यदस्य भवति इति । यस्माद्धेतोः भगवता प्रथमतश्चतुर्मुखे अहंशब्दः प्रयुक्तः तस्माद्धेतोः एतर्ह्यपि 'अस्मिन्नपि' काले केनचित् पुंसा 'आमन्त्रितोऽयं जनः अहमित्येवाग्रे उक्त्वा अथ\nपश्चात् अस्य यत् पित्रादिकृतं नाम भवति तद्वदतीत्यर्थः । स यत् पूर्वो अस्मात् सर्वस्मात् सर्वान् पाप्मन औषत्तस्मात् पुरुषः इति। सः आत्मा यस्मात् कारणात् अस्मात् - दृश्यमानात् जगतः सर्वस्मात् पूर्वः, यस्मात् च हेतोः सर्वान् पाप्मन औषत् - अदहत् - उष दाहे (धा.पा.६९६) तस्मात् 'कारणात् पुरुषशब्दवाच्य इत्यर्थः । अत्र सः इत्यनेन नाव्यवहितस्यापि अहन्नाम्नो ग्रहणमुचितम्, तस्य \"कर्मवश्यस्य स्वयं सर्वपापप्रदाहकत्वाद्यसंभवादिति द्रष्टव्यम् । पूर्वत्वं चात्र कारणत्वम् । ततश्च सर्वकारणत्वे सति सर्वपापप्रदाहकत्वं पुरुषशब्दप्रवृत्तिनिमित्तमिति भावः। \nपुरसंज्ञे शरीरेऽस्मिन् शयनात् पुरुषो हरिः ।\nशकारस्य षकारोऽयं व्यत्ययेन प्रयुज्यते ॥\nइति भगवदसाधारणपुरुषशब्देन उपक्रमात् इयम् उपनिषत् नारायणपरेति अवगन्तव्यम्। तवेदनस्य फलमाह - औषति ह वै स तं यः अस्मात् पूर्वो बुभूषति य एवं वेद इति । य एवम् - पुरुषत्वनिरुक्तिक्रमं वेद - निरन्तरम् अनुसन्धत्ते, सः तम् औषति - दहति किम् इत्यत्राह - यः अस्मात् - इति । पूर्वो बुभूषति - श्रेष्ठो भवितुम् इच्छति । यः अस्मात् - उपासकात् श्रेष्ठो भूयासमिति इच्छति इत्यर्थः। विजिगीषुं तिरस्करोतीति पिण्डितार्थः ॥ १ ॥"
                            }
                        ]
                    },
                    {
                        "verse_number": 34,
                        "original_text": "सोऽबिभेत् । तस्मादेकाकी बिभेति । स हायम् ईक्षाञ्चक्रे - यन्मदन्य न्नास्ति कस्मान्नु बिभेमीति । तत एवास्य भयं वीयाय । कस्माद्ध्यभेष्यत् ? द्वितीयाद्वै भयं भवति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सोऽबिभेत् इति । सः 'अहन्नामा चतुर्मुखः अबिभेत् - आत्मन एकाकि तां दृष्ट्वा अस्थानभयाविष्टः अभवदित्यर्थः। अत्र सः इति न परमप्रकृतस्य परमात्मनः परामर्शः सम्भवति, तस्य 'अपहतपाप्मत्वेन भयसम्बन्धाभावादिति द्रष्टव्यम् । तस्मादेकाकी बिभेति इति । अत एव हि लोके 'अद्यतनोपि' असहायो बिभेति इत्यर्थः। स हायमी- क्षाञ्चक्रे इति । ह शब्दः वृत्तार्थस्मरणे । सः -अयं चतुर्मुखः एवम् ईक्षाञ्चक्रे - इत्थम् अचिन्तयत् इत्यर्थः । किमिति? यन्मदन्यन्नास्ति कस्मान्नु बिभेमीति इति। यत्\nयस्माद्धेतोः मत् - मत्तः अन्यत् - मत्प्रतिद्वन्द्वि वस्त्विह नास्ति, कुतोऽहं बिभेमीति । लोके हि प्रतिद्वन्द्विसत्वे असहायत्वं भयहेतुः । तदभावे असहायत्वं न भयहेतुरिति भावः। तत एवास्य भयं वीयाय इति । तत एव - विवेकरूपात् 'ज्ञानादस्य हिरण्यगर्भस्य भयं वीयाय - वीतमीत्यर्थः । उक्तमर्थम् श्रुतिः स्वयमेव अनुमोदते - कस्माद्ध्यभेष्यत् द्वितीयाद्वै भयं भवतीति । द्वितीयस्य प्रतिद्वन्द्विन एव भयहेतुत्वम्, अतः तस्यैव अभावे कुतो भयं प्राप्स्यतीति भावः । हिरण्यगर्भस्यापि शरीरपरिग्रहानन्तरमेव भयोत्पते शरीरित्वम् कष्टमिति भावः। अत्र अद्वैतसाक्षात्कारात् भयं निवृत्तमिति नार्थः । तथा सति आत्मरतेः तस्योत्तरत्र नैव रेमे इत्यादिना अरतिरिरंसा प्रतिपादनविरोधात् । प्रारब्धवशात् अरतिरिरंसानुवृत्तौ भयमपि तद्वशात् कुतो नानुवर्ततेत्यास्तां तावत् ॥ २ ॥"
                            }
                        ]
                    },
                    {
                        "verse_number": 35,
                        "original_text": "[स्त्रीपुरुषरूपेण आविर्भूय मनुष्यादिसृष्टिः] \nस वै नैव रेमे । तस्मादेकाकी न रमते । स द्वितीयमैच्छत् । स हैतावानास, यथा स्त्रीपुमांसौ संपरिष्वक्तौ । स इममेवात्मानं द्वेधा अपातयत् । ततः पतिश्च पत्नी च अभवताम् । तस्मादिदम् अर्धबृगलमिव स्व इति ह स्माह याज्ञवल्क्यः । तस्मादयमेकांशः' स्त्रिया पूर्यत एव । ताँ समभवत् । ततो मनुष्या अजायन्त ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स वै नेव रेमे इत्यादि । सः - चतुर्मुखः नैव रेमे । इष्टार्थसंयोगजा प्रीतिः रतिः । तां न लब्धवान् इत्यर्थः । तस्मादेकाकी न रमते इति । यस्मादेकाकिनः चतुर्मुखस्य न रतिः अत एव अद्यापि असहायस्य रतिः नोपलभ्यत इत्यर्थः। स द्वितीयमैच्छत् इति । सः\nप्रजापतिः द्वितीयं रन्तुमैच्छत् इत्यर्थः । स हैतावानास यथा स्त्रीपुंसौ संपरिष्वक्तौ\nइति । ह शब्दः वृत्तार्थस्मरणे । यथा लोके स्त्रीपुंसौ रत्यर्थ संपरिष्वक्तौ यत्परिमाणो\nस्याताम् , तत् परिमाणो विवृद्धौ बभूवेत्यर्थः । स इममेवात्मानं द्वेधा अपातयत् इति । सः\nप्रजापतिः इमम् - विवृद्धम् आत्मानं - शरीरं द्वेधा अपातयत् । ततः पतनादेव पतिपत्नी- शब्दवाच्यौ दम्पती अभवतामित्यर्थः । उक्तञ्च श्रीविष्णुपुराणे - ब्राह्मणोऽभून्महान् क्रोधः त्रैलोक्यदहनक्षमः। (वि.पु.१-७-१)\nभ्रूकुटीकुटिलात् तस्य ललाटात् क्रोधदीपितात् ।\nसमुत्पन्नस्तदा रुद्रो मध्याह्नार्कसमप्रभः॥\nअर्धनारीनरवपुः प्रचण्डोऽतिशरीरवान् ।\nविभजाऽऽत्मानमित्युक्त्वा तं ब्रह्मान्तर्दधे ततः ॥\nतथोक्तोऽसौ द्विधास्त्रीत्वं पुरुषत्वं तथाकरोत् ॥\n(वि.पु.१.७-११,१२.१४) इति ।\nश्रीभागवते च - कस्य रूपमभूद्द्वेधा यत् कायमभिचक्षते ।\nताभ्यां रूपविभागाभ्यां मिथुनं समपद्यत ॥ (भाग.३-१२-५२) इति।\nतस्मादिदम् अर्धबृगलमिव स्व इति ह स्माह याज्ञवल्क्यः इति । तस्माद्धेतोः इदं शरीरं स्वः स्वस्य आत्मन इति यावत् । विभक्तिव्यत्ययः छान्दसः । विवाहात् प्राक् अर्धबृगलमिव - अर्धविदलमिव इति ह याज्ञवल्क्य आह स्म उक्तवान् । तस्मादयमेकांशः स्त्रिया पूर्यत एव इति । यस्मात् विवाहात् प्राक् अर्धविदलम् तस्मात् एकांशः पुरुषशरीरार्धभागः विवाहे सति स्त्रिया पूर्यते । अर्धो वा एष आत्मनो यत् पत्नी इति श्रुतेरित्यर्थः। आकाशः स्त्रिया पूर्यत इति पाठेऽपि आकाशः पूरणीयावकाशः इत्यर्थः । तां समभवत् इति । ताम् शतरूपाख्यां आत्मनो दुहितरं स प्रजापतिः समभवत् - मैथुन्यम् उपगतवान् । ततः - तस्मात् सङ्गमात् मनुष्या उत्पन्ना इत्यर्थः । उक्तञ्च विष्णुपुराणे - शतरूपाश्च तां नारी तपोनिर्धूतकल्मषाम् ।\nस्वायम्भुवो मनुर्देवः पत्नीत्वे जगृहे प्रभुः ॥ (वि.पु.१.७.१७) इति ॥ ३ ॥"
                            }
                        ]
                    },
                    {
                        "verse_number": 36,
                        "original_text": "सो हेयमीक्षाञ्चक्रे-कथन्नु मा आत्मन एव जनयित्वा सम्भवति? हन्त तिरोऽसानीति । सा गौरभवत्, ऋषभ इतरः । तां समेवाभवत् । ततो गावोऽजायन्त । वडबेतराऽभवत्, अश्ववृष इतरः । गर्दभीतरा, गर्दभ इतरः । ताँ समेवाभवत् । तत एकशफमजायत । अजेतराऽभवत् बस्त इतरः अविरितरा, मेष इतरः । तां तां समेवाभवत्' । ततोऽजावयोऽजायन्त । एवमेव यदिदं किञ्च मिथुनमापिपीलिकाभ्यः तत् सर्वमसृजत ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सो हेयमीक्षाञ्चक्रे इति । सा उ ह इयम् इति पदच्छेदः । 'सेयं ह - प्रसिद्धा शतरूपा' कन्या ईक्षाञ्चक्रे - इत्थम् अचिन्तयत् इत्यर्थः । चिन्ताप्रकारमेवाह - कथन्नु मा आत्मन एव जनयित्वा सम्भवति इति । नु इति वितर्के कथंनु - कथं वा मा - मां आत्मन एव उत्पाद्य सम्भवति - उपगच्छति। इति वितर्क्य, ततः तत्रोपायं निश्चित्याह - हन्त तिरोसानीति । हन्त इत्युपायदर्शनजहर्षे । तिरोसानि - जात्यन्तरेण तिरोहिता भवानि इति निश्चितवतीत्यर्थः । इति ईक्षित्वा सा शतरूपा गौरभवत् । वृषभ इतरः इति । इतरः मनुः वृषभः - 'पुंगवः अभूत् । ताम् - गोरूपां शतरूपां समेवाभवत् - समभवदेव । पुनरपि मैथुन्यम् उपगतवान् इत्यर्थः। ततो गावो अजायन्त इति । स्पष्टोऽर्थः । वडबेतरा अभवत् इति । इतरा -शतरूपा वडबा-\nअश्वा अभवत् । अश्ववृष इतरः । इतरस्तु - मनुः अश्ववृषः - पुमश्वो अभवदत्यर्थः । वृषः वृष सेचने (धा.पा.७०६) रेतस्सेक्तेत्यर्थः । तत एकशफमजायत इति। अश्वाश्वतरगर्दभादयः अजायन्त इत्यर्थः । इतरत् स्पष्टम् । अजेतरा अभवत् वस्त इतरः\nइत्यादि । बस्तः - छागः। तां तां समेवाभवत् इति । [तां तां इति वीप्सा] ताम् - अजां ताम् - अविञ्च समभवदेव इत्यर्थः । इतरस्य स्पष्टोऽर्थः॥ ४ ॥"
                            }
                        ]
                    },
                    {
                        "verse_number": 37,
                        "original_text": "सोऽवैदहं वाव सृष्टिरस्मि, अहं हीदं सर्वम् असृक्षीति । ततः सृष्टिरभवत् । सृष्ट्यां हास्येतस्यां भवति, य एवं वेद ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सोऽवैदहं वाव सृष्टिरस्मि अहं हीदं सर्वं असृक्षीति इति । हि -'यस्मात् अहं इदं सर्वं जगत् असृक्षि - सृष्टवानस्मि । तस्मात् अहं वाव अहमेव सृष्टिः। सृज्यते इति सृष्टिः जगदुच्यते। अहमेव सृष्टिरिति - मत्सृष्टमिदं जगदहमेवेति सः प्रजापतिः अवैत् - ज्ञातवान् इत्यर्थः । ततः सृष्टिरभवत् इति । यस्माद्धेतोः प्रजापतिः अहमेव सृष्टिरिति अभेदोपचारेण 'स्वस्मिन् सृष्टिशब्द' प्रायुंक्त, ततः स सृष्टिनामा अभवदित्यर्थः । सृष्ट्यां हास्यैतस्यां भवति, य एवं वेद इति । य एवम् - सृष्टिनिरुक्तिं वेद , सः अस्य\nप्रजापतेः एतस्यां सृष्टौ ब्रह्मसृष्टौ ह प्रसिद्धः मुख्यो भवतीत्यर्थः ॥ ५ ॥"
                            }
                        ]
                    },
                    {
                        "verse_number": 38,
                        "original_text": "[अग्न्यादिदेवता सृष्टिरूपविसृष्टिः]\nअथेत्यभ्यमन्यत् स मुखाच्च योनेर्हस्ताभ्याञ्चाग्निमसृजत । तस्मात् एतदुभय- मलोमकमन्तरतः । अलोमका हि योनिरन्तरतः । तद् यदिदमाहुरमुं यजामुं यजेत्येकैकं देवम्, एतस्यैव सा विसृष्टिः । एष उ होव सर्वे देवाः । अथ यत् किञ्चेदमार्द्रम् तद् रेतसोऽसृजत । तदु सोमः । एतावद्वा इदं सर्वम्, अन्नच्चेवान्नादश्च । सोम एव अन्नमग्निरन्नादः । सैषा ब्रह्मणोऽतिसृष्टिः यच्छ्रेयसो देवानसृजत । अथ यन्मर्त्यस्सन् अमृतान- सृजत, तस्मादतिसृष्टिः । अतिसृष्ट्यां हास्यैतस्यां भवति, य एवं वेद ॥६॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अर्थत्यभ्यमन्यत् इति । सः - चतुर्मुखः अथ इति मङ्गलशब्दोच्चारण पूर्वकम् अभ्यमन्यत्। एवं मुखाच्च हस्ताभ्याञ्च मन्थनं कृत्वा योनेः कारणभूतात् मुखात् हस्ताभ्याञ्च अग्निमसृजत इत्यर्थः । तस्मादेतदुभयम् अलोमकम् अन्तरतः इति एतदुभयम् - फूत्कारनिर्मन्थनसाधनमुखहस्तात्मकमुभयं तस्मात् - अग्रेर्योनित्वात् अन्तरतः - मध्ये अलोमकम् - लोमशून्यमित्यर्थः । अग्नियोनित्वात् मुखस्य हस्तयोः अन्तरतः लोमशून्यत्वसिद्ध्यर्थं योनेरन्तरतो निर्लोमकत्वप्रसिद्धिं दर्शयति - अलोमका हि योनिरन्तरतः इति । स्पष्टोऽर्थः । तद्यदिदमाहुरमुं यजामुं यजेत इति । तत् - तस्माद्धेतोः यज्ञे याज्ञिकाः अमुं यज अमुं यजेति यदिदं वचनम् एकैकं देवम् - इन्द्रादि- लक्षणं निर्दिश्याहुः, सा - तद्वचननिर्दिष्ट इन्द्रादिदेवविषयिणी सर्वा विसृष्टिः विविधसृष्टिः एतस्य - प्रजापतेरेव । अग्निद्वारा सर्वदेवतासृष्टिरपि प्रजापतिकर्तृकैवेत्यर्थः । सर्वस्य यष्टव्यदेवजातस्य अग्न्यधीनसत्ताकत्वादिति भावः । एष ह्येव इति । अत एत तत्सृष्टत्वादेव सर्वे देवाः एष उ ह्येव - 'एष प्रजापतिरेव'। कार्यकारणयोः अभेदोपचारात् तथोक्तिः। अथ यत्किञ्चेवम् आर्द्रम् इति । अथ इति वाक्यान्तरोपक्रमे । यत्किञ्चेदं कार्यम् आर्द्रम् - द्रवरूपं दृश्यते,. तद्रेतसो असृजत 'तद्रेतसा' प्रजापतिः असृजतेत्यर्थः। शिश्नाद्रेतो रेतस आपः ...इति श्रुतेः । तदुसोम इति । उः अवधारणे । तदु - तद्द्र्व- द्रव्यमेव सोमः सोमरसः । एतावद्वा इदम् इति । इदम् सर्वम् - कार्यजातम् एतावद्वै - एतावदेव । किं तत् ? अन्नं चैव अन्नादश्च - अन्नान्नादात्मकम् इत्यर्थः। सर्वस्य जगतः अन्नान्नादात्मकत्वे अग्नीषोमात्मकत्वम् आयातमित्याह - सोम एवान्नम् अग्निरन्नादः इति । सोमस्य 'भक्ष्यमाणत्वात् अन्नत्वम्, अग्नेः ताद्दाहकतया अन्नादत्वम् । अतो जगत् अग्निषोमात्मकमिति भावः। सैषा ब्रह्मणोऽतिसृष्टिर्यच्छ्रेयसो देवान् असृजत इति । यत् - यस्मात् श्रेयसः - श्रेष्ठान् ऊर्ध्वरेतसः सनकसनन्दनादीन् देवान् असृजत, सैषा ब्रह्मणो अतिसृष्टिः - अतिशयिता सृष्टिः अतिसृष्टिः । कथम् अतिशयितसृष्टित्वम् इत्यत आह अथ यन्मर्त्यस्सन् अमृतान् - असृजत, तस्मादति सृष्टिः इति । अथ यत् यस्मात् प्रजापतिः स्वयम् मर्त्यस्सन् - मरणधर्मा सन् अमृतान् मुक्तियोग्यान् ज्ञानवैराग्यादिसम्पन्नान् मुमुक्षून् सनकसनन्दनादीन् असृजत , तस्मात् सा अतिसृष्टिः इत्यर्थः । अतिसृष्ट्यां\nहास्यैतस्यां भवति इति । य एवं वेद - य एवं प्रकारेण ज्ञानवान्, स एतस्यां अस्य-\n'चतुर्मुखस्य अतिसृष्टौ' ह प्रसिद्धः मुख्यो भवतीत्यर्थः । ज्ञानवैराग्यमुमुक्षासम्पन्नो भवतीति यावत् ॥ ६ ॥"
                            }
                        ]
                    },
                    {
                        "verse_number": 39,
                        "original_text": "[अव्याकृतरूपेण आदौ स्थितिः]\nतद्धेदं तर्ह्यव्याकृतमासीत् । तन्नामरूपाभ्यामेव व्याक्रियत असौनामाऽयमिदंरूप\nइति । तदिदमप्येतर्हि नामरूपाभ्यामेव व्याक्रियते असौनामायमिदंरूप इति ।\nस एष इह प्रविष्ट आनखाग्रेभ्यः, यथा क्षुरः क्षुरधाने अवहितः स्यात्,\nविश्वम्भरो वा विश्वम्भरकुलाये । तं न पश्यति' अकृत्स्नो हि सः ।\nप्राणन्नेव प्राणो नाम भवति, वदन् वाक्, पश्यंचक्षुः, शृण्वन् श्रेत्रम्,\nमन्वानो मनः । तान्यस्यैतानि कर्मनामान्येव ।\nस योऽत एकैकमुपास्ते, न स वेद । अकृत्स्नो ह्येषोऽत एकैकेन भवति।\nआत्मेत्येव उपासीत । अत्र ह्येते सर्व एकं भवन्ति ।\nतदेतत् पदनीयमस्य सर्वस्य, यदयमात्मा । अनेन ह्येतत् सर्वं वेद। यथा\nह वै पदेनानुविन्देत् एवम् । कीर्तिं श्लोकं, विन्दते, य एवं वेद ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु आत्मैवेदमग्र आसीत् इत्ययुक्तम्, यदिदं किञ्च मिथुनमापिपीलिकाभ्यः\nतत्सर्वम् असृजत इति सृष्टतया निर्दिष्टस्य मिथुनादिरूपस्य प्रपञ्चस्य इदंशब्दनिर्दिष्टस्य\nआत्मभिन्नत्वेन आत्मैवेदमग्र आसीत् इति वक्तुमयुक्तत्वात् इत्याशङ्क्य इदमादि-\nनामरूपभाक्त्वात् इदंशब्दवाच्यमपि तच्छरीरं ब्रह्मैव । तस्य च 'आत्मैवेदमग्र आसीत्'\nइत्यात्मशब्दवाच्य सूक्ष्मचिदचिद्विशिष्टब्रह्माभेद उपपद्यत इत्येतत् तदर्थोऽत्र सन्दर्भ आरभ्यते-\nतद्धेदं तर्ह्यव्याकृतमासीत्तन्नामरूपाभ्यामेव व्याक्रियत इति । ह शब्दो वृत्तार्थस्मरणे\nतदिदम् - मिथुनादिलक्षणं जगत् तर्हि तदासृष्टेः प्राक् अव्याकृतमासीत् - अव्यक्तमासीत्,\nअव्यक्तशरीरकं ब्रह्मासीत् इत्यर्थः; नामरूपाभ्यां न व्याकृतमिति व्युत्पत्या अव्याकृतशब्दस्य\nअव्यक्तवचनत्वात् । अव्यक्तत्वञ्च नामरूपविशिष्टतया अनभिव्यक्तत्वम् । अव्याकृत शब्दस्य\nतच्छरीरकब्रह्मपरत्वे युक्तिः समनन्तरमेव स्पष्टयिष्यते। तदेव अव्याकृतशरीरं ब्रह्मैव-\nनामरूपाभ्याम् इति इत्थंभावे तृतीया - नामरूपवत्तया व्याक्रियत - व्याकृतमासीत् ।\nव्याङ्भ्याम् उपसर्गाभ्याम्, विविच्य समन्तात्कृतमासीत् इत्यर्थः । तदेव दर्शयति\nअसौनामायमिदंरूप इति । असौ नामा देवमनुष्यादिनामा, इदंरूपः - करचरणादिरूपवान्\nइत्येवं अयम् - पूर्वोक्त आत्मैव व्याक्रियतेत्यर्थः । तदिदमप्येतर्हि नामरूपाभ्यामेव व्याक्रियते असौनामाऽयमिदंरूप इति इति । अनेन वाक्येन सृषट्यादिकालिके अप्रत्यक्षे\nअव्याकृतनामरूपव्याकरणे सुग्रहत्वाय निदर्शनमुच्यते । तत् - पूर्वं तथा नामरूपाभ्यां\nव्याकरणाद्धेतोः एतदपि - इदानीमपि इदम् - उत्पद्यमानं चराचरव्यक्तिजातम् , इदं रूपोऽयम् - एतादृशसंस्थानवानयम् असौ नामा - देवदत्त यज्ञदत्तादिनामवानिति\nनामरूपाभ्यामेव व्याक्रियते । इत्थमेव आदावपि नामरूपाभ्यां व्याकरणमवधेयम् इत्यर्थः ।\nउभयत्र, असौ नामा इति छान्दसोऽलुक् । अदोनामेति वक्तव्ये, असौ नामेति लिङ्गव्यत्ययोऽपि\nछान्दसः । ततश्च नामरूपवत्वमव्याकृतशब्दितस्य ब्रह्मणः सिद्धमिति सर्वाणि च नामानि\nतत्प्रवृत्तिनिमित्तभूतानि च रूपाणि तदीयान्येव । अतः इदमादिशब्दैरपि तस्यैव\nनिर्देशसम्भवात् 'आत्मैवेदमग्र आसीत्' इत्यभेदनिर्देशे न अनुपपत्तिरिति भावः । नामरूपाभ्यामेव इत्यत्र एवकारो भिन्नक्रमः । तदेव नामरूपाभ्याम् स्वयमेव\nव्याक्रियतेत्यर्थः । व्याक्रियत इत्यत्र कर्मकर्तरि लकारः । कर्त्रन्तराक्षेपे गौरवात् तदात्मानं\nस्वयमकुरुत (तै.आन.७) इत्यनेन ऐकार्थ्यात् । उक्तञ्च भगवता भाष्यकृता - तदेव\nअविभक्तनामरूपं 'ब्रह्मसंज्ञ' सत्यसंकल्पं स्वेनैव विभक्तनामरूपं स्वयमेव व्याक्रियत\nइत्युच्यते इति । ननु अव्याकृतमासीत् इत्यत्र क्तप्रत्ययस्य कर्मार्थकत्वमेव वक्तव्यम्; न तु\nकर्मकर्त्रर्थकत्वम् । न च कर्मकर्तर्यपि कर्मवद्भावेन क्तप्रत्ययसिद्धिरस्तु इति वाच्यम् लान्तस्य\nयः कर्मणा तुल्यक्रियः कर्ता, तस्यैव कर्मवद्भावविधानात् । 'कृत्यर्थखलर्थेषु' कर्मवद्भावा-\nभावात् अवश्यं कर्मण्येव क्तः वक्तव्यः। ततश्च तदवैरूप्याय व्याक्रियत इत्यत्रापि\nकर्मण्येव लकारः अस्त्विति चेन्न - एवकारेण कर्त्रन्तरव्यवच्छेदात् कर्त्रन्तराक्षेपे गौरवाञ्च\nव्याक्रियतेति लकारस्य कर्मकर्तर्येव अभ्युपगन्तव्यत्वात्, वैरूप्यस्यापि सोढव्यत्वात् ।\n[तस्यात्मनः सर्वत्रान्तःप्रवेशः]\nननु आत्मनः कथं देवमनुष्यादिनामरूपवत्वम् देवमनुष्यादिशरीरे तस्य\nअवर्तमानत्वादिति इमां शङ्कां व्यावर्तयति - स एष इह प्रविष्टः आनखाग्रेभ्यः इति ।\nएषः - अव्याकृतशरीरकः सः - पूर्वमात्मशब्दितः परमात्मा इह - कार्यवर्गे आनखाग्रेभ्यः प्रविष्टः - कारणावस्थायां चिदचितोः व्याप्य स्थितत्वात् कार्यावस्थायामपि तयोः परिपूर्ण\nएव स्थित इत्यर्थः । प्रविष्टः - अन्तर्यामिरूपेणेति शेषः । तत्र द्रष्टान्तम् आह- यथा क्षुरः क्षुरधाने अवहितः स्यात् विश्वम्भरो वा विश्वम्भर कुलाये इति । क्षुरो धीयते\nअस्मिन्निति क्षुरधानम् - क्षुरकोशः । तस्मिन् यया क्षुरः अवहितः - पिहिताप्रविष्टः, विश्व\nबिभर्ति वैश्वानराग्निरूपेणेति विश्वम्भरः - अग्निः। 'सः तस्य विश्वम्भरस्याग्नेः कुलाये .\nहनीडे - दारुणीति यावत् - यथा पिहितप्रविष्टः तथा इह प्रविष्ट इति पूर्वेणान्चयः । तत्र पश्यत्यकृत्स्रो हि सः इति । यस्तिलतैलवत् सर्वस्वरूपव्याप्तं परमात्मानं न पश्यति सः\nअकृत्स्नः- अपूर्णस्वरूपः। असत्कल्प इति यावत् ।\n[तस्यैव प्राणवागादित्वम्]\nपरमात्मन एव सर्वनामरूपवत्वमुपपादयति - प्राणन्नेव प्राणो नाम भवति इत्यादिना । प्राणन्नेव - प्राणनक्रियां कुर्वन्नेव परमात्मा प्राणनामा' भवति । प्राणितीति\nप्राणः इति व्युत्पत्तेरित्यर्थः । वदन् वाक् - वदनक्रियां कुर्वन्नेव वाङ्नामा भवति ।\nवक्तीति वाक् । पश्यंश्चक्षुः - दर्शनक्रियां कुर्वन् चक्षुर्नामा भवति। चष्ट इति चक्षुः ।\nशृण्वन् सन् श्रोत्रं भवति । शृणोतीति हि श्रोत्रम्। मन्वानः- मननं कुर्वन्नेव मनो\nभवति । मनुत इति हि मनः । तान्येतानि प्राणादिनामानि अस्य 'परमात्मनः पाचक-\nलावकादिवत् कर्मनामान्येव । अतः स परमात्मैव प्राणवागादिद्वारा प्राणनवदनादिकर्ता,\nतथा तत्तच्छब्दप्रवृत्तिनिमित्तभूत जातिगुणक्रियाद्याश्रयः स एवेति तस्यैव तत्तत्प्रवृत्तिनिमित्तक-\nचराचरशब्दवाच्यत्वमपि इति सर्वनामरूपाश्रयत्वं परमात्मनो अस्तीति भावः। अत्र\nप्राणानादिकरणेषु प्राणादिषु कर्तृत्वोपचारः प्राधान्यादवगन्तव्यः ।\n[कारणत्वाधिकरणम्]\nइदञ्च वाक्यं का रणत्वेन च आकाशादिषु (ब्र.सू.अ.१-४-४) इत्यधिकरणे समन्वयाध्याये\nचिन्तितम् । तथाहि - सदेव सोम्येदमग्र आसीत् (छा.उ.६-२-१) इति क्वचित् सत्पूर्विका\nसृष्टिराम्नायते । असद्वा इदमग्र आसीत् (शत.ना.मा.पा.६-१-१,तै.आन.७-१) इति क्वचित्\nअसत्पूर्विका। अतो वेदान्तेषु सृष्टिरव्यवस्थितेति जगतो ब्रह्मैककारणत्वम् निश्चेतुं न\nशक्यम् । तद्धेदं तर्ह्यव्याकृतमासीत् तन्नामरूपाभ्यां व्याक्रियत (बृ.उ.३-४-७) इति\nअव्याकृतकर्तृकसृष्टेराम्नातायाःसाङ्ख्यस्मृत्यनुरोधित्वात् प्रधानमेव जगत्कारणम् । अत\nईक्षणादयो गौणा नेतव्याः इति पूर्वपक्षे प्राप्ते - कारणत्वेन च आकाशादिषु यथाव्यपदिष्टोक्तेः\n(ब्र.सू.१-४-१४) समाकर्षात् (ब्र.सू.१-४-१५) इति सूत्राभ्यां सिद्धान्तितम् । जन्माद्यस्य यतः (ब्र.सू.१-१-२) इत्यादि सूत्रेषु प्रतिपादितम् सर्वज्ञं सत्यसङ्कल्पं ब्रह्म\nयथाव्यपदिष्टम् इत्युच्यते । तस्यैव, आत्मन आकाशस्सम्भूतः (तै.आन.१-१) इत्यादिषु\nवाक्येषु आकाशादिकारणत्वेनोक्तेः। समाकर्षात् (ब्र.सू.१-४-१५) असद्वा इदमग्र आसीत्\n(शत.ब्रा.मा.पा.६-१-१, तै.आन.७-१) इत्यत्र सोऽकामयत (तै.आन.६-२) इति प्रकृतस्य\nब्रह्मण एव । तदप्येष श्लोको भवति (तै.आन.६-३) इति समाकृष्य असद्वा इदमग्र\nआसीत् (शत.ब्रा.मा.पा.६-१-१,तै.आन.७-१) इत्यभिधानात् असच्छब्दः सूक्ष्म-\nचिदचि द्विशिष्टब्रह्मपरः', तद्धेदं तर्ह्यव्याकृतमासीत् (बृ.उ.३-४-७) इत्यत्रापि अव्याकृतस्य\nस एष इह प्रविष्टः आनखाग्रेभ्यः पश्यँश्चक्षुः इत्यादिना उत्तरत्र समाकृष्यमाणत्वात् ।\nपश्यत्वादीनामचेतनेऽभावात् । अव्याकृतशब्दोऽपि अव्याकृतशब्दित अव्यक्तशरीरक-\nपरमात्मपर एवेत्यर्थः इति निर्णीतम् ।\n[स्मृत्यधिकरणम्]\nतथा साङ्ख्य यस्मृतिश्च नानुरोद्धव्येति स्मृतिपादे, स्मृत्यनवकाशदोषप्रसङ्ग इति चेन्न\nअन्यस्मृत्यनकाशदोषप्रसङ्गात् (ब्र.सू.२-१-१) इत्यधिकरणे स्थितम् । तत्र हि सदेव\nसोम्येदमग्र आसीत् (छां.उ.६-२-१) तद्धेदं तर्ह्यव्याकृतमासीत् (बृ.उ.३-४-७)\nइत्येवंरूपश्रुतीन परस्परविरुद्धार्थतया प्रतीयमानानां स्वतोऽर्थनिर्णयासमर्थानां तत्त्वप्रतिपादक-\nसर्वज्ञ'कपिलप्रगीतस्मृत्यनुसारेणैव' अर्थो निर्णेतव्यः। इतरथा साङ्ख्य स्मृतेः मन्वादिस्मृतिवत्\nकर्मस्वरूपे सावकाशत्वाभावेन अनवकाशत्वरूपो दोषः प्रसज्येत इति पूर्वपक्षं कृत्वा - यद्वै\nकिञ्च मनुः अवदत् तद् भेषजम् (तै.सं.२-२-१०) इति श्रुतिप्रतिपादितप्रामाण्यानां\nश्रुत्यविरुद्धानांभूयसीनां मन्वादिस्मृतीनां प्रधानकारणवादेऽनवकाशप्रसङ्गेन श्रुतिविरुद्धायाः\nएतादृश्या एकस्याः साङ्ख्यस्मृतेरेव अनादरणीयत्वमुचितम् । मन्वादिस्मृतयो हि ऐककण्ठ्येन\nसर्वज्ञं 'परमात्मानं जगत्कारणम्' अभिदधति । यथाऽऽह मनुः- आसीदिदं तमोभूतम् (म.स्मृ.१-५) इत्यारभ्य-\nततःस्वयंभूर्भगवान् अव्यक्तो व्यञ्जयन्निदम् ।\nमहाभूतादिवृत्तौजाः प्रादुरासीत् तमोनुदः॥\nसोऽभिध्याय शरीरात् स्वात् सिसृक्षुः विविधाः प्रजाः।\nअप एव ससर्जादौ तासु वीर्यम् अपासृजत् ॥ (म.स्मृ.१-६-८) इति ।\nभगवद्गीतासु च -\nअहं कृत्स्नस्य जगतः प्रभवः प्रलयस्तथा । (भ.गी.७-६)\nअहं सर्वस्य प्रभवो मत्तः सर्वं प्रवर्तते ॥ (भ.गी.१०-८) इति।\nमहाभारते च -\nकुतः सृष्टमिदं सर्वं जगत् स्थावरजङ्गमम् ।\nप्रलये च कमप्येति तं मे ब्रूहि पितामह ॥ (म.भा.शां.८-१) इति पृष्ट आह .\nनारायणो जगन्मूर्तिरनन्तात्मा सनातनः । (म.भा.शां.८-१२) इति ।\nतथा-\nतस्मादव्यक्तमुत्पन्नं त्रिगुणं द्विजसत्तम । (म.भा.शां.८-१३) इति;\nअव्यक्तं पुरुषे ब्रह्मनिष्क्रिये संप्रलीयते । (म.भा.शा.८-१४) इति च । आह च भगवान् पराशरः-\nविष्णोः सकाशात् उद्भूतं जगत् तत्रैव च स्थितम् ।\nस्थितिसंयमकर्ताऽसौ जगतोऽस्य जगञ्च सः ॥ (वि.पु.१-१-३१) इति। आह च आपस्तम्बः-\nपूः प्राणिनः सर्वगुहाशयस्य अहन्यमानस्य विकल्मषस्य (आप.ध.सू.२२-६) इत्यारभ्य;\nतस्मात् कार्याः प्रभवन्ति सर्वे स मूलं शाश्वतिकः स नित्याः (आप.ध.सू.२६-१-२) इति । न च मन्वादिस्मृतीनां कर्मस्वरूपे सावकाशत्वम् । कर्माराध्यपरमात्मस्वरूपेऽपि तात्पर्यात्।\nननु कपिलेन मन्वाद्यभिमतस्य परमात्मनः अनुपलब्धेः तस्य अप्रामाणिकत्वमिति चेत्, तत्राह- इतरेषाञ्च अनुपलब्धः (ब्र.सु.२-१-२)। इतरेषां मन्वादीनां वैदिकानां बहूनां\nसाङ्ख्योक्तप्रकारेण तत्वानुपलब्धेः साङ्ख्यस्मृतिः अननुरोद्धव्या इति सिद्धान्तः कृतः।\n[रचनानुपपत्यधिकरणम्]\nतथा साङ्ख्याभिमतस्य प्रधानस्य जगत्सृष्टृत्वं न युक्तिसहमिति तर्कपादे रचनानुपपत्तेः (ब्र.सू.अ.२-२-१) इत्यधिकरणे स्थितम् । तथाहि - रचनानुपपत्तेश्च नानु पानं प्रवत्तेश्च (ब्र.सू.२-२-१) । सत्त्वरजस्तमोमयसुखदुःखमोहात्मकं जगत् तत्स्वरूपोपादा न कं कार्य त्वात् इत्यनुमानसिद्धं साङ्ख्याभिमतं प्रधानं न जगत्कारणम् अनुमीयते इति व्युत्पत्य । अनुमानशब्दः आनुमानिकप्रधानपरः - तादृशस्य प्रधानस्य तादृशस्वभावाभिज्ञचेतन अनधिष्ठितत्वेन विचित्रप्रपञ्चरचनासामर्थ्यानुपपत्तेः । तादृशचेतनाधिष्ठितस्यैव दार्वादेरचेतनस्य कार्यप्रवृत्तेः दर्शानाञ्च न प्रधानं जगत्कारणमित्यर्थः । पयोम्बुवञ्चेत् तत्रापि (ब्र.सू.२-२-२) । ननु पयसः चेतनानधिष्ठितस्यापि दधिभावेन परिणामवत्, वारिदमुक्तजलस्य नालिकेररसात्\nआत्मना परिणामवत् चेतनानधिष्ठितस्यापि प्रधानस्य परिणामः किं न स्यादिति चेन्न\nतत्रापि प्राज्ञाधिष्ठानमस्त्येव; तस्यापि पक्षत्वादित्यर्थः । अन्यत्राभावाञ्च न तृणादिवत्\n(ब्र.सू.२-२-४) । धेन्वाधुपयुक्ततृणादेः प्राज्ञानधिष्ठितस्यापि क्षीराकारेण परिणामदर्शनात्\nइत्युदाहरणान्तरावलम्बनेन शङ्का । धेन्वाद्युपयुक्तातृणवत् अनडुदाधुपयुक्ततृणादेः क्षीरभावेन परिणामाभावात् तत्रापि प्राज्ञादिष्ठानमपेक्षितमिति परिहाराभिप्रायः । पुरुषाश्म-वदिति चेत् तथापि (ब्र.सू.२-२-५)। दृक्छक्तियुक्त पुरुषसन्निधानात् दृक्छक्तिशून्योऽप्यन्धो यथा प्रवर्तते, यथा अयस्कान्ताश्मसन्निधानात् अयसः अचेतनस्य प्रवृत्तिः एवं चिन्मात्रात्मक- पुरुषसन्निधानात् अचेतनं प्रधानं जगत्सर्गे प्रवर्तते इति चेत् - तथापि प्रधानस्य स्रष्टृत्वं नोपपद्यते । पुरुषस्य चिन्मात्रवपुषः तदनुगुणोपदेशादिव्यापाराभावात्, सन्निधानमात्रस्य प्रयोजकत्वे नित्यसर्ग प्रसङ्गात् । अङ्गित्वानुपपत्तेश्च (ब्र.सू.२-२-६) प्रलये साम्यावस्थानां सत्त्वरजस्तमसाम् उत्कर्षापकर्षलक्षण अङ्गागिभाववशेन जगत्सृष्टिः 'वक्तव्या । सा नोपपद्यते । कालविशेषे अङ्गागिभावे नियामकाभावात् इत्यर्थः। अन्यथाऽनुमितौ च\nज्ञशक्तिवियोगात् (ब्र.सु.२-२-७) । दूषितप्रकारातिरिक्तप्रकारेण प्रधानानुमानेऽपि ज्ञातृत्व-\nशक्त्यभावात् 'जगत्स्रष्टृत्वं प्रधानस्य नोपपद्यते । अभ्युपगमेऽप्यर्थाभावात् (ब्र.सू.२-२-८)\nआनुमानिकप्रधानाभ्युपगमेऽपि पुरुषस्य तन्मते चिन्मात्रत्वेन निष्क्रियत्वेन भोगाप-\nवर्गयोरभावात् पुरुषभोगाद्यर्था प्रधानप्रवृत्तिरिति नोपपद्यते । अतो व्यर्थः प्रधानाभ्युपगमः । विप्रतिषेधाञ्चासमञ्चसम् (ब्र.सू.२-२-९) । पुरुषो न संसरति न मुच्यते – इत्युक्त्वा 'पुरुषभोगाद्यर्था' प्रधानप्रवृत्तिरित्याधुपपादयत् साङ्ख्यदर्शनं पूर्वोत्तरविरोधाच्च असमञ्जसमिति स्थितम् । ततश्च साङ्ख्याभिमतप्रधानस्य तुच्छत्वात्। तद्धेदं तर्ह्यव्याकृतम् आसीत्\n(बृ.उ.३-४-७) इत्यत्र न तत्प्रतिपादकत्वशङ्कावकाशः । प्रकृतमनुसरामः स योऽत एकैकमुपास्ते न स वेद । अतः - अस्माद्धेतोः सर्वनामरूपविशिष्टं\nपरमात्मानं विहाय, एकैकम् - एकैकनामरूपविशिष्टं जीवमुपास्ते, न स वेद -स नोपास्ते। तदुपासनम् उपासनमेव न भवतीत्यर्थः। उपासनशब्दमध्यपठितत्वात्\nविदिरुपासनपरः । उक्तं च व्यासार्यैः लघुसिद्धान्ते - न स वेद इत्यस्य, स योऽत एकैक-\nमुपास्ते इत्येतद्वाक्यपूर्वकत्वात् उपक्रमोपसंहारयोः उपासनशब्दः, मध्ये वेदनशब्दः\nइति । कुत इत्यत्राह - अकृत्स्रो ह्येषोऽत एकैकेन भवति इति। अतः - ब्रह्मण एव\nसर्वनामरूपविशिष्टतया सर्वात्मत्वात् 'एकैकेन नामरूपेण विशिष्टः एषः -जीवः\nअकृत्स्नः - अपूर्णा भवतीत्यर्थः । एकैकेनेति इत्थंभूतलक्षणतृतीया' । तस्माद्धेतोः, आत्मेत्येव उपासीत । अत्र ह्येते सर्व एकं भवन्ति इति । 'एकैक 'नामरूपं जीवं विहाय सर्वनामरूपभाजं\nपरमात्मानमुपासीत । अत्र - परमात्मनि हि 'यस्मात् सर्वे' पदार्थाः शरीरतया एकं भवन्ति । न तु स्वरूपैक्यम्ः जडाजडयोः ऐक्यासम्भवात् : शरीर-शरीरिणोश्च पृथक्-\nस्थित्याद्यभावेन एकत्वव्यवहारस्य दृष्टत्वादिति द्रष्टव्यम्। ततश्च देवदत्तस्य आत्मा\nयज्ञदत्तस्य आत्मेति किञ्चित्प्रतियोगिकतयोपासने हि न सर्वान्तर्भावः । आत्मत्वेनैव\nउपासने सङ्कोचकाभावात् असङ्कुचितं सर्वात्मत्वं लभ्यते इति भावः । यद्वा-स योऽत एकैकमुपास्ते न स वेद इति । यस्मात् नामरूपात्मक\nप्रपञ्च विशिष्टं ब्रह्म , अतः यः एकैकं विशेषणांशं विशेष्यांशं वा पृथक्सिद्धतया उपास्ते न\nस वेद । तत् उपासनमेव न भवतीत्यर्थः। कुत इत्यत्राह - अकृत्स्रोह्येषोऽत एकैकेन भवत्यात्मेत्येवोपासीत इति । हि - यस्मात् एषः विशिष्टपदार्थः एकैकेन - विशेषणांशेन\nविशेष्यांशेन वा अकृत्स्नः - अपूर्णो भवति - केवलविशेषणांशेऽपि पूर्णता नास्ति ।\nकेवलविशेष्यांशेऽपि पूर्णता नास्ति । यतः अतः आत्मेत्येव नामरूपात्मकचिदचित्प्रपञ्चा-\nपृथक्सिद्धविशेष्यत्वेन उपासीत इत्यर्थः । अत्र ह्येते सर्वं एकं भवन्ति इति । अत्र हि\nविशिष्टे सर्वे पदार्थाः एकं भवन्ति - अन्तर्भवन्ति इत्यर्थः । विशिष्टे विशेषण विशेष्ययोः\nअन्तर्भूतत्वादिति भावः । एतदेव अभिप्रेत्य 'आत्मेति तु उपगच्छन्ति (ब्र.सू.४-१-८)\nइत्यत्र व्यासार्यैः अकृत्स्नःअपूर्णः । विशिष्ट एव हि पूर्णः इत्युक्तम् । तदेतत् पदनीयम् अस्य सर्वस्य इति । तदेतत् परमात्मस्वरूपम् अस्य सर्वस्य नामरूपात्मकप्रपञ्चस्य पदनीयम् - प्रपदनीयम् प्रपत्तव्यमित्यर्थः । पदेर्धातोः अनीयर्\nप्रत्ययः । अथवा पदनीयम् - ज्ञातव्यमिति वा अर्थः । तत्र हेतुमाह यदयमात्मा इति ।\nअस्य सर्वस्य इत्येतदत्रापि 'काकाक्षिन्यायेन अन्वेति । यत् - यस्मात् कारणात् अस्य -\nसर्वस्य अयमात्मा, अत इत्यर्थः । तमेवैकं जानथात्मानं (मुं.उ.२-२-५) इति आत्मन एव\nज्ञातव्यत्वाभिधानादिति भावः । अनेन ह्येतत् सर्वं वेद इति । अनेन आत्मना अभिज्ञातेन\nसर्वं वेद - सर्वज्ञो भवतीत्यर्थः । 'अत्र दृष्टान्तमाह - यथा' ह वै पदेन अनुविन्दे\nदेवम् इति । ह वै शब्दौ प्रसिद्धौ । यथा चोराद्यपहृतं गवादिधनं पदेन - तत्पदाङ्कितप्रतिपदेन\n'लभते', एवं पदनीयत्वेन प्राङ् निर्दिष्टेन' सर्वस्य पदभूतेन ब्रह्मणा सर्वम् अनुविन्देत् वेदेत्यर्थः । अनुङ्गिकञ्च फलमाह - कीर्तिं श्लोकं विन्दते य एवं वेद इति । कीर्तिम् -\nख्यातिसामान्यम् , श्लोकम् - पुण्यश्लोकत्वं च लभत इत्यर्थः ॥ ७ ॥"
                            }
                        ]
                    },
                    {
                        "verse_number": 40,
                        "original_text": "[आत्मनः पदनीयत्वं प्रेयस्त्वच्च]\nतदेतत् प्रेयः पुत्रान् 'प्रेयो मित्रात्' प्रेयो वित्तात् प्रेयोऽन्यस्मात्\nसर्वस्मादन्तरतरो' यदयमात्मा। स योऽन्यमात्मनः प्रियं ब्रुवाणं ब्रूयात् प्रियं रोत्स्यति इतीश्वरो ह तथैव स्यात् । आत्मानमेव प्रियमुपासीत । स य आत्मानमेव\nप्रियमुपास्ते, न हास्य प्रियं प्रमायुकं भवति ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तदेतत् प्रेयः पुत्रात् प्रेयो मित्रात् प्रेयो वित्तात् प्रेयोऽन्यस्मात्\nसर्वस्मादन्तरतरी यदयमात्मा इति । यत् - यस्मात् कारणात् अयं सर्वेषां 'अन्तरतर:\nअभ्यन्तरतरः 'अत्यन्तान्तरङ्गः - मुख्य' इति यावत् तादृश आत्मा, तत् - तस्माद्धेतोः\nएतत् - एषः पुत्रमित्रादिप्रियान्तरापेक्षया अतिप्रियतरः इत्यर्थः । स योऽन्यमात्मनः प्रियं ब्रुवाणं ब्रूयात् प्रियं रोत्स्यतीतीश्वरो ह तथैव स्यात् इति। स यः -एववित्\nआत्मनोऽपि परमात्मापेक्षयापि अन्यत् प्रिय अस्तीति ब्रुवाणं प्रति वः ईश्वरः- प्रयं\nरोत्स्यति - प्रियनिरोधमीश्वरः करिष्यतीति यदि ब्रूयात्, तथैव भवेदित्यर्थः । आत्मानमेव प्रियमुपासीत इति। तस्माद्धेतोः निरतिशयप्रियम् परमात्मानमेव उपासीतेत्यर्थः ।\n'परमात्मनो हि अनुभूयमानस्य निरतिशयानन्दताया प्रियत्वमानन्दवल्ल्यादिसिद्धं द्रष्टव्यम्।\nस य आत्मानमेव प्रियमुपास्ते इत्यादि । प्रमायुक्तम् - प्रकृष्टं मायुः मरणं यस्य तत् ।\nप्रमायुक्तं न भवति - अविनष्टं भवतीत्यर्थः । शिटं स्पष्टम् ॥८॥"
                            }
                        ]
                    },
                    {
                        "verse_number": 41,
                        "original_text": "[अहं ब्रह्मास्मीत्युपासनविधानोद्धातः]\nतदाहुः यद ब्रह्मविद्यया सर्वं भविष्यन्तो मनुष्या मन्यन्ते, किमु तद्\n'ब्रह्मावैत्', यस्मात् तत् सर्वम् अभवदिति ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदाहुः इति । तत् - वक्ष्यमाणं आहुः - पप्रच्छुः इत्यर्थः । यद् ब्रह्मविद्यया\nसर्वं भविष्यन्ती मनुष्या मन्यन्ते किमु तद्ब्रह्मावैत्, यस्मात् तत् सर्वमभवदिति ।\nइदं हि वाक्यं व्यासार्यैः, 'यद्ब्रह्मविद्यया सर्वं भविष्यन्तः - सर्वशब्दवाच्य परमात्मपर्यन्ता-\nविर्भाव'कामाः मनुष्या मन्यन्ते, किमु तद्ब्रह्मावैत् यस्मात्तत्सर्वमभवदिति - तत् ब्रह्म किं वेद्यं वस्त्वन्तरमवैत् यस्माद्वेदनात् तत् सर्वमभवदिति ब्रह्मणोऽपि परं तदुपास्यं\nवस्त्वस्ति न वेति बुभुत्सा उत्थापिता इति सर्वव्याख्यानाधिकरणे व्याख्यातम् ॥ ९ ॥"
                            }
                        ]
                    },
                    {
                        "verse_number": 42,
                        "original_text": "['अहम् ब्रह्मास्मि' इत्युपासनौचित्यनिरूपणम्, उपासकस्य देवैरनभिभाव्यत्वम्, अन्येषां दैवपशुत्वं च]\nब्रह्म वा इदमग्र आसीत् । तदात्मानमेवावैदहं ब्रह्मास्मीति । तस्मात् तत्\nसर्वमभवत् । तद्यो यो देवानां प्रत्यबुध्यत, स एव तदभवत् तथर्षीणाम्, तथा\nमनुष्याणाम् । तद्धेतत् पश्यन् ऋषिर्वामदेवः प्रतिपेदे अहं मनुरभवं सूर्यश्चेति ।\nतदिदमप्येतर्हि य एवं वेद अहं ब्रह्मास्मीति, स इदं सर्वं भवति ।\nतस्य ह न देवाश्चनाभूत्या ईशते । आत्मा ह्येषां स भवति ।\nअथ योऽन्यां देवतामुपास्ते अन्योऽसावन्योऽहमस्मीति न स वेद । यथा पशुरैवं स देवानाम् । यथा ह वै बहवः पशवो मनुष्यं भुञ्ज्युः एवमेकैकः पुरुषो\nदेवान् भुनक्ति । एकस्मिन्नेव पशावादीयमानेऽप्रियं भवति, किमु बहुषु? तस्मादेषां\nतन्न यम्, यदेतन्मनुष्या विद्युः ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ब्रह्म वा इदमग्र आसीत्तदात्मानमेवावैदहं ब्रह्मास्मीति तस्मात्तत्सर्व-\nमभवदिति इति । इदमपि वाक्यं व्यासार्यैः उपास्यान्तरशून्यमित्युत्तरमाह - तदात्मानमेवावैदहं\nब्रह्मास्मीति तस्मात्तत्सर्वमभवत् इति आत्मानमेव अवैत् । नतु अन्यदुपास्यम् । तस्मात्\nतत् सर्वम् अभवदित्यर्थः। अन्यवेदनस्य उपायत्वनिषेधे तात्पर्यम्ः न तु स्ववेदनस्य\nउपायत्वविधाने । यथा, स कारणं करणाधिपाधिपो न चास्य कश्चिज्जनिता न चाधिपः\n(श्वे.उ.६-९) इति कारणानन्तरनिषेधेन परमकारणत्वसिद्धिः । एवमुपास्यान्तरनिषेधेन\nब्रह्मणः परमोपास्यत्वमिह विविक्षितम् इति सर्वव्याख्यानाधिकरणे विवृतम् । अत्र आत्मेतरत्\nन अवैत् इति वक्तव्ये, आत्मानमेवावैदहं ब्रह्मास्मीति इत्युक्तिः तदिदमप्येतर्हि य एवं वेद\nअहं ब्रह्मास्मीति इत्यादिना वक्ष्यमाणब्रह्मवेदन प्रशंसाहेतुसिद्ध्यर्था । ब्रह्म वा इदमग्र\nआसीत् इति तस्य ब्रह्मणः जगत्कारणत्वोक्तिश्च, कारणं तु ध्येयः (अथर्वशिखा.३) इति\nकारणस्यैव ध्येयतया सर्वकारणस्य ब्रह्मणः कारणान्तराभावादेव ध्येयान्तरं नास्तीति\nद्योतनार्थेति तात्पर्य द्रष्टव्यम् । एवमुपास्यान्तरशून्यं ब्रह्म ज्ञातवतः फलमाह - तद्यो यो देवानां प्रत्यबुध्यत,\nस एव तदभवत्। तथर्षीणाम्, तथा मनुष्याणाम् इति । देवानाम् ऋषीणां मनुष्याणां\nवा मध्ये' यो यो ब्रह्म प्रत्यबुध्यत, स सर्व एव तदभवत् - सर्वमभवत् । सर्वशब्दवाच्य-\nपरमात्मपर्यन्ताविर्भाववान् अभवदित्यर्थः । सर्वात्मभूतपरमात्मात्मको अभवत् ।\nसर्वेणैकात्म्यं, प्राप्तवानिति यावत् । ऐकात्म्यस्य नित्यप्राप्तस्य प्राप्तव्यत्वासम्भवात् तत्साक्षात्कारः\nफलमिति फलति । तदेवाह - तद्वैतत् पश्यन् ऋषिर्वामदेवः प्रतिपेदे अहं मनुरभवम्\nसूर्यश्चेति इति। ह शब्दो वृत्तार्थस्मरणे। तदेतत् - ब्रह्म पश्यन् - उपासीनो वामदेवर्षिः\nअहं मनुरभवं सूर्यश्चेति - मदात्मैव मन्वादीनामात्मेति प्रतिपेदे। मन्वादिना सर्वेण\nस्वस्येकात्म्यं साक्षात्कृतवानित्यर्थः । तदितमप्येतर्हि य एवं वेद अहं ब्रह्मास्मीति स\nइदं सर्वं भवति इति । एतर्ह्यपि - एतस्मिन्नपि काले तदिदं ब्रह्म अहमस्त - सर्वात्मक-\nब्रह्मात्मकोऽहमस्मीत्येवं यो यो वेद, 'स सर्वोऽपि इदं सर्वं भवति - एतत्सर्वात्मक-\nब्रह्मपर्यन्ताविर्भाववान् भवतीत्यर्थः। ततश्च ब्रह्मात्मकत्वोपासनस्य सर्वैकात्म्य-\nसाक्षात्कारहेतुत्वं पूर्वकाले एव, नास्मिन् काले इति न मन्तव्यमिति भावः । तस्य ह न देवाश्चनाभूत्या ईशते इति । तस्य - ब्रह्मविदः देवाश्चन - देवा\nअपि अभूत्यै - मुक्त्यैश्वर्यविधाताय नेशते - न समर्थाः कुतोऽन्ये इति भावः । च न\nशब्दोऽप्यर्थः। व्यवधानं छान्दसम् । तत्र हेतुमाह - आत्मा ह्येषां स भवति इति। सः\nब्रह्मवित् यस्मात् देवानामपि आत्मा - 'नियन्ता भवति । ब्रह्मविद्याप्रभावेन वशित्वादि-\nसिद्धिमत्तया तानपि नियन्तुं शक्त इत्यर्थः। अतः तस्य मुक्त्यैश्वर्यव्याघाते न कोऽपि\nसमर्थं इत्यव्याहता एवंविदो मुक्तिरिति भावः । एवं ब्रह्मात्मविदां कृतार्थतामुक्त्वा अतादृशामनर्थं दर्शयति- अथ योऽन्यां\nदेवतामुपास्ते अन्योऽसावन्योऽहमस्मीति न स वेद यथा पशुरेवं स देवानाम्\nइति। यः पुमान् धारकत्वनियन्तृत्वादिना स्वस्मात् आत्मत्वेन अन्यां देवतां -\nपरमात्मरूपाम्, असौ - देवता अन्यः - धारकत्वनियन्तृत्वादिना आत्मभूतादन्यः अहं\nच धार्यत्वनियाम्यत्वादिप्रयुक्त तच्छरीरत्वाश्रयात् अन्यः - भिन्न इत्युपास्ते, न स वेद .\n'सः अज्ञ' इत्यर्थः । यथा इत्यादि यथा लोके पशुःमनुष्याणां शेषभूतः, एवं स देवानां\nपशुः। तक्तिङ्करतया शेषभूतः इत्यर्थः । यथा ह वै बहवः पशवो मनुष्यं भुञ्ज्युः\nएवमेकैकः पुरुषो देवान् भुनक्ति इति । ह वै शब्दःप्रसिद्ध्यर्थे । यथा बहवः पशवः\nएकं मनुष्यं दोहवाहादिक्रियाभिः भुञ्ज्युः - परिपालयन्ति, एवमेकैकः अब्रह्मवित् पुरुषः\nशुश्रूषया अग्नीन्द्रादीन् देवान् भुनक्ति - परिपालयति, प्रीणयति । तक्तिङ्करो भवतीति\nयावत् । एतावांस्तु विशेषः - बहवः पशवः एकस्य किङ्कराः । अब्रह्मवित् पुरुषस्तु\nएकैक एव सर्वदेवानां किङ्कर इति । ततः फलितमाह - एकस्मिन्नेव पशावादीयमानेऽप्रियं\nभवति, किमु बहुषु । तस्मादेषां तन्न प्रियम्, यदेतन्मनुष्या विद्युः इति । लोके हि\nपशुस्वामिन आच्छिद्य राजचोरादिभिः, एकस्मिन् पशौ आदीयमाने 'गृह्यमाणे\nअप्रियं भवति, किमुत बहुषु पशुषु ह्रियमाणेषु । तस्मात् एषां देवानां तत् प्रियं न\nभवति। मनुष्या ब्रह्म विद्युः - ब्रह्मज्ञानिनो भवन्तीति यदेतत् , तन्न प्रियमित्यन्वयः ।\nअतः स्वकिङ्करतया पशुभूता मनुष्याः ब्रह्मविद्यां प्राप्य पशुभावात् मुच्येरन्निति बुद्ध्या\nयथाशक्ति देवतेभ्यो विघ्नमाचरन्तीति भावः । अतः । श्रेयांसि बहुविघ्नानि ' इति न्यायेन\nविघ्रबाहुल्यजटिलेऽपि ब्रह्मज्ञाने विघ्नवारणक्षमभगवत्प्रणामार्चनादिकम् अनुतिष्ठन् अवहितो\nब्रह्मविद्यायां यतेतेति भावः ।\n[आत्मवोपासनाधिकरणार्थतत्त्वम्]\nआत्मेत्येव उपासीत इति वाक्यं भगवता बादरयणेन चतुर्थाध्याये चिन्तितम् ।\nतत्र हि - पृथगात्मानं प्रेरितारञ्च मत्वा जुष्टस्ततस्तेनामृतत्वमेति (श्वे.उ.१-६) इति\nजीवेश्वरपृथक्त्वज्ञानस्य अमृतत्वसाधनत्वश्रवणात् स्वात्मानं प्रति अपृथक्सिद्ध\nविशेष्यत्वलक्षणमात्मत्वं ब्रह्मणो नास्त्येव। अत एव आत्मेत्येव उपासीत इति करणेन\nदृष्टिविधित्वं सूच्यते। तादृशी च' दृष्टिः 'न मोक्षार्थोपासनविषया । ततश्च मोक्षोपासने\nतात्त्विकविषयत्ववश्यम्भावेन अतस्मिन् तदारोपरूपदृष्टिविधेरयुक्तत्वात् पृथक्त्वेनैव\nअनुसन्धानं कार्यम् न तु अपृथक्सिद्धविशेष्यत्वरूपात्मत्वेनेति पूर्वपक्षे पठति-आत्मेति\nतूपगच्छन्ति ग्राहयन्ति च (ब्र.सू.४-१-३) इति । त्वं वा अहमस्मि भगवो देवते, अहं वै\nत्वमसि भगवो देवते (वरा.उ.२-३४) इति पूर्वे उपासितारः आत्मत्वेन उपगच्छन्ति- उपासत इत्यर्थः। य आत्मनि तिष्ठन् इत्यादीनि न शास्राणि प्रत्यगात्मापेक्षया आत्मतां\nग्राहयन्ति प्रतिपादयन्ति । न च पृथक्त्वानुसन्धानस्य विरोधः शक्यः । किञ्चिज्ज्ञत्वसर्वज्ञत्वादि-\nलक्षणभेदकाकारस्य पारमर्थिकत्वात् भेदरूपं पृथक्त्वमस्त्येव । नियमेन आधारत्वलक्षणम्\nअपृथक्सिद्धविशेष्यत्वरूपम् आत्मत्वमप्यस्त्येव । न हि ईदृशं आत्मत्वं भेदविरोधि।\nअतः आत्मेत्येव उपासीत इति विधिवशात् आत्मत्वेनैव उपासनं कर्तव्यमिति स्थितम् ।\nप्रकृतमनुसरामः ॥ १० ॥"
                            }
                        ]
                    },
                    {
                        "verse_number": 43,
                        "original_text": "[देवलोके इन्द्रादिक्षत्रसृष्टिः]\nब्रह्म वा इदमग्र आसीदेकमेव । तदेकं सन्न व्यभवत् । तच्छ्रेयोरूपमत्यसृजत\nक्षत्रम्, यान्येतानि देवत्रा क्षत्राणीन्द्रो वरुणः सोमो रुद्रः पर्जन्यो यमो मृत्युरीशान इति। तस्मात् क्षत्रात् परं नास्ति । तस्मात् ब्रह्मणः क्षत्रियमधस्तात् उपास्ते\nराजसूये । क्षत्र एव तद्यशो दधाति ।\nसैषा क्षत्रस्य योनिर्यत् ब्रह्म । तस्मात् यद्यपि राजा परमतां गच्छति,\nब्रह्मैवान्तत उपनिः अयति स्वां योनिम् । य उ एने हिनस्ति, स्वां स योनिमृच्छेति।\nस पापीयान् भवति, यथा श्रेयांसं हिंसित्वा ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स मुखाच्च योनेर्हस्ताभ्याञ्च अग्रिम् असृजत इति तस्य श्रान्तस्य तप्तस्य\nतेजोरसो निरवर्तताग्निः इति च ब्राह्मणवर्णानिवसष्टिः प्रागुक्ता । इदानीम् इन्द्रादिरूपक्षत्रादि-\nसृष्टिं वक्तुम् आत्मैवेदम् अग्र आसीत् इत्यादिनोक्तमेवप्रपञ्चस्य ब्रह्मोपादनकत्वम्,\nबहुकृत्वोऽपि पथ्यं वदितव्यम् इति नीतिमनुसृत्य शिष्यावधानाय पुनरपि स्मारयति\nब्रह्म वा इदमग्र आसीदेकमेव इति । स्पष्टोऽर्थः । तदेकं सन्न व्यभवत् इति । न व्यभवत् - वैभवं न प्राप्तमित्यर्थः । न च अग्नि\nसृष्ट्यनन्तरं ब्रह्मणः कथमेकत्वोक्तिरिति वाच्यम् । तदविवक्षया एकत्वोक्तत्युपपत्तेरिति\nद्रष्टव्यम् । तदच्छ्रेयोरूपम् अत्यसृजत क्षत्रम् इति । क्षत्रम् - क्षत्रियाख्यं श्रेयः - श्रेष्ठं\nरूपम् - शरीरभूतम् अत्यसृजत - अतिक्रान्ततया सर्वाधिकतया ससर्जेत्यर्थः । तदेव\nप्रपञ्चयति - यान्येतानि देवत्रा क्षत्राणीन्द्रो वरुणः सोमो रुद्रः पर्जन्यो यमो मृत्युरीशान\nइति इति । देवत्रा - देवेषु । 'देवमनुष्य' (पा.सू.५-४-५६) इत्यादिना सप्तम्यर्थे\nत्राप्रत्ययः । देवेषु इन्द्रवरुणादीनि यान्येतानि क्षत्राणि, तानि ससर्जेत्यर्थः। ब्रह्म बृहस्पतिः\nक्षत्रमिन्द्रः मरुतो वै देवानां विशः (तै.सं.५-४-७) इति श्रुतेः इन्द्रादीनां क्षत्रियत्वम् ।\nदेवेष्वपि तपोविशेषणवर्णविशेषसम्भवात् अभिमानित्वाद्वा क्षत्रियत्वं द्रष्टव्यम् । उभयमपि\nव्यासार्यैः वर्णितम् । तस्मात् क्षत्रात् परं नास्ति इति । यस्माद्धेतोः इन्द्रादयो देवश्रेष्ठा\nअपि क्षत्रियाः, तस्मात् क्षत्रियात् परम् श्रेष्ठं नास्तीत्यर्थः । तस्माद्ब्राह्मणः क्षत्रियमधस्तात्\nउपास्ते राजसूये इति । यस्मात् क्षत्रियः श्रेष्ठः तस्मात् ब्राह्मणपि राजसूय यज्ञे\nक्षत्रियमधस्तात् - क्षत्रियस्य अधस्तात् - ततोऽन्यत्रापि दृश्यते इति द्वितीया - उपास्ते -\nउपविशति इत्यर्थः । क्षत्र एव तद्यशो दधाति इति । राजसूये राज्ञा ब्रह्मन् इत्यामन्त्रितः\nऋत्विक् राजानमाह - त्वं राजन् ब्रह्मासि इति श्रवणात् तद्यशः - ब्राह्मणत्वप्रयुक्तं यशो राजसूये क्षत्रे - क्षत्रिये एव ब्राह्मणो यस्मात् कारणात् आदधाति, तस्माच्च हेतोः क्षत्रिय\nएव श्रेष्ठ इत्यर्थः । सैषा क्षत्रस्य योनिः यद्ब्रह्म इति । एवं विधस्यापि क्षत्रस्य, ब्रह्म - 'ब्राह्मण\nइति यत्, सा योनिरित्यर्थः' । राजसूये क्षत्रियगतातिशयस्यापि ब्राह्मणधीनत्वात् यजन\nअध्ययनयोः तदधीनत्वाच्च क्षत्रियस्य श्रैष्ठ्यं ब्राह्मणानुग्रहप्रयुक्तमिति भावः । योनिशब्दाभि-\nप्रायेण सैषा इति स्त्रीलिङ्गनिर्देशः । तस्माद्यद्यपि राजा परमतां गच्छति, ब्रह्मवान्तत\nउपनिश्रयति स्वां योनिम् इति । तस्मादेव हेतोः यद्यपि राजसूयाभिषेकदशायां\nपरमताम् - श्रेष्ठतां राजा - क्षत्रियो गच्छति, कर्मावसाने तु स्वां योनिम् - स्वयोनिभूतं\nब्रह्म -ब्राह्मणमेव उपनिःश्रयति - याजनादिकार्याय ब्राह्मणसमीपमुपेत्य निहीनतया\nश्रयतीत्यर्थः । य उ एनं हिनस्ति स्वां स योनिमृच्छति इति । य उ -यस्तु क्षत्रियः\nएनम् - ब्राह्मणं हिनस्ति , सः स्वां योनिं स्वोत्पतिस्थानमेव ऋच्छति - हिनस्तीत्यर्थः ।\n'मातृपितृहा' भवतीति यावत् । तदेव विवृणोति स पापीयान् भवति, यथा श्रेयांसं\nहिंसित्वा इति । यथा श्रेयांसम् - पित्रादिकं हिंसित्वा पापीयान् भवति, एवं पापीयान्\nभवतीत्यर्थः ॥ ११ ॥"
                            }
                        ]
                    },
                    {
                        "verse_number": 44,
                        "original_text": "[देवलोके वैश्यादिसृष्टिः]\nस नेव व्यभवत् । स विशमसृजत, यान्येतानि देवजातानि गणश\nआख्यायन्ते - वसवो रुद्रा आदित्या विश्वे देवा मरुत इति ॥ १२ ॥\nस नैव व्यभवत् । स शौद्रं वर्णमसृजत पूषणम् । इयं वै पूषा । इयं हीदँ\nसर्वं पुष्यति, यदिदं किञ्च ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स नैव व्यभवत् । स विशमसृजत इति । सः परमात्मा क्षत्रं सृष्ट्वापि\nन व्यभवत् - विभुत्वं नाप्तवान् । ततो विशम् - वैश्यमसृजतेत्यर्थः । तदेव दर्शयति - यान्येतानि देवजातानि गणश आख्यायन्ते-वसवो रुद्रा आदित्या विश्वेदेवा\nमरुत इति । देवजातानि - देवसमूहाः गणशः - गणरूपेण आख्यायन्ते । वसुरुद्रादित्य-\nविश्वदेवमरुतां गणदेवतात्वप्रसिद्धेः ॥ २२ ॥ स नैव व्यभवत् । स शौद्रं वर्णम् असृजत पूषणम् इति । स्पष्टोऽर्थः । इयं\nवै पूषा, इयं हि इदं सर्वं पुष्यति यदिदं किञ्च इति । इयम् - पृथिव्येव पूषा इत्युच्यते ।\nहि - यस्मात् यदिदं किञ्च - दृश्यमानम् इदं सर्वं पुष्यति । अतः पृथिव्या एव सर्वकार्य-\nपोषकत्वात् पृथिव्येव पूषा इत्यर्थः । यथा अग्रीन्द्रादीनां ब्राह्मणत्वक्षत्रियत्वाश्रयत्वम् ,\nएवं पृथिव्या अपि शूद्रत्वाश्रयत्वं तदभिमानित्वं वा द्रष्टव्यम् ॥ २३ ॥"
                            }
                        ]
                    },
                    {
                        "verse_number": 45,
                        "original_text": "[क्षत्र - क्षत्रभूत धर्मसृष्टिः]\nस नैव व्यभवत् । स तच्छ्रेयोरूपमत्यसृजत धर्मम् । तदेतत् क्षत्रस्य क्षत्रम्, यद्धर्मः । तस्मात् धर्मात् परं नास्ति । अथो अबलीयान् बलीयाँसम् आशँसते धर्मेण, यथा राज्ञैकम् । यो वै स धर्मः सत्वं वै तत् । तस्मात् सत्यं वदन्तमाहुः धर्मं वदतीति, धर्म वा वदन्तँ सत्यं वदतीति । एतद्ध्येवैतत् उभयं भवति ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स नैव व्यभवत् । तच्छ्रेयोपमत्यसृजत धर्मम् इति । एवं चातुर्वर्ण्यं- सृष्ट्यनन्तरमपि सः आत्मा नैव व्यभवत् - विभूतिं न आप्तवान् । अतो विभूति वृद्धयर्थं तच्छ्रेयोरूपम् - तस्य श्रेयोरूपत्वेन प्राङ्निर्दिष्टस्य क्षत्रियस्यापि श्रेयोरूपं धर्मं सृष्टवानित्यर्थः । तदेतत् क्षत्रस्य क्षत्रं यद्धर्मः इति । तदेतत् - धर्म इत्युक्तमेतत् वस्तु क्षत्रस्य 'क्षत्रम्' - सर्वनियन्तृतया उग्रादपि क्षत्रानियन्तृतया उग्रमित्यर्थः । तस्माद्धर्मात्परं नास्ति । तस्मात् धर्मात् परम् - अधिकं किमपि नास्ति इत्यर्थः । अथो अबलीयान् बलीयांसम् आशंसते धर्मेण, यथा राज्ञा, एवम् इति । अथो शब्दः अप्यर्थः । अबलीयानथो - 'अबलिष्टोपि' पुमान् बलीयांसं पुमांसं जेतुमाशंसते धर्मेण - धर्मबलेन । यथा राजा एवम् इति । यथा राजबलमवलम्ब्य दुर्बलो बलीयांसं' जिगीषति तथेत्यर्थः । लोकेऽस्मिन् दुर्बलस्य दारादिकम् अपहरन् बलवानपि बाधितो दृष्टः । अतः बलवतः तस्य धर्मविरोधिनः तद्दण्डनं धर्मेणैव कृतमिति गम्यत इति भावः । यो वै स धर्मः, सत्यं वै तत् इति । यः क्षत्रादपि श्रेयोभूतः वै प्रसिद्धो धर्मः, सः सत्यं वै सत्यवदनमेव इत्यर्थः । तत्र युक्तिमाह - तस्मात् सत्यं वदन्तमाहुः धर्म वदतीति, धर्म वा वदन्तँ सत्यं वदतीति\nइति । स्पष्टोऽर्थः । एतद्ध्येवैतदुभयं भवति इति । एतद्ध्येव - सत्यवदनमेव एतदुभयम् - सत्यधर्मलक्षणोभयरूपं भवति । तस्मात् सत्यवदनं सर्वशेषभूतमिति भावः ॥ १४ ॥"
                            }
                        ]
                    },
                    {
                        "verse_number": 46,
                        "original_text": "[लोकद्वयेऽपि ब्राह्मणादिविभागः, ब्रह्मणः अविदितत्वे अरक्षकत्वम् च] \nतदेतत् ब्रह्म क्षत्रं विट्छूद्रः । तदग्निनैव देवेषु ब्रह्माभवत् । ब्राह्मणो मनुष्यषु, क्षत्रियेण क्षत्रियो, वैश्येन वैश्यः, शूद्रेण शूद्रः । तस्यादग्रावेव देवेषु लोकमिच्छन्ते, ब्राह्मणे मनुष्येषु । एताभ्याँ हि रूपाभ्यां ब्रह्माभवत् । अथ यो ह वा अस्माल्लोकात् स्वं लोकम् अदृष्ट्वा प्रैति, स एनमविदितो न भुनक्ति, यथा वेदो वा अननूक्तो अन्यद्वा कर्माकृतम् । यदि ह वा अप्यनेवंविन्महत् पुण्यं कर्म करोति, तद्धास्यान्ततः क्षीयत एव । आत्यानमेव लोकमपासीत । स य आत्यानमेव लोकमुपास्ते, न हास्य कर्म क्षीयते । अस्माद्ध्येवात्मनो यद्यत् कामयते, तत्तत् सृजते ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - उक्तां - 'चतुर्वर्णस्वरूपत्वं निगमयति - तदेतत् ब्रह्म क्षत्रं विट् छूद्रः इति । तत् - तस्मात् उक्तरीत्या ब्राह्मणक्षत्रादिवर्णानां ब्रह्मणो जातत्वात् एतद्ब्रह्मैव ब्रह्मक्षत्र- विट्छूद्रात्मकनिति भावः । ननु ब्रह्मणः कथं चातुर्वर्ण्यस्वरूपत्वम् । क्षत्रादिवर्णत्रय- सृष्टिर्ह्युक्ता; न ब्रह्मवर्णसृष्टिः अत्र इत्यपेक्षायामाह - तदग्निनैव देवेषु ब्रह्माभवत् इति । अग्निना इति इत्थंभावे तृतीया । स मुखाञ्च योनेहस्ताभ्यां च अग्निमसृजत इति, तेनारसो निरवर्तताग्निः इति च सृष्टत्वेन प्रागुक्तेन अग्निनैव विशिष्टं सत् तत् - परं ब्रह्म देवेषु ब्रह्माभवत् - ब्राह्मणोऽभवत् । अग्निरूपं ब्रह्म ब्राह्मणत्वजातिमत् । काठिन्यवान् यो बिभर्ति तस्मै भूम्यात्मने नमः (वि.पु.१-४-२८) इतिवत् । अतः ब्रह्मणोऽग्निद्वारा ब्रह्मणत्वम् इत्यग्निरूपो ब्राह्मणो अभवदिति पर्यवसितोऽर्थः । एवमेव इन्द्रादिरूपविशिष्टं ब्रह्म तद्द्वारा क्षत्रियत्वजातिमदभूत्; वसुरुद्रादिरूपविशिष्टं ब्रह्म तद्द्वारा वैश्यत्व- जातिमदभूत् पृथिवीरूपविशिष्टं ब्रह्म तद्द्वारा शूद्रत्वजातिमदभूत् इति सिद्धम् । एवं परब्रह्मणो देवेषु ब्राह्मणत्व-क्षत्रियत्वादिजातिमत्त्वम् अग्नीन्द्रादिद्वारकमित्युक्त्वा मनुष्येषु ब्राह्मणत्वादिजातिमत्त्वप्रकारं ब्रह्मणो दर्शयति - ब्राह्मणो मनुष्येषु क्षत्रियेण क्षत्रियो बैश्येन वैश्यः शूद्रेण शूद्रः इत्यादि । ब्राह्मणो मनुष्येषु इत्यत्र ब्राह्मणेन इत्यध्याहर्तव्यम्, ब्राह्मणेन ब्राह्मण इति । क्षात्रियेण क्षत्रिय इत्युत्तरग्रन्थानुसारात् । ततश्च देवेषु अग्न्यादिद्वारेणेव मनुष्येष्वपि परं ब्रह्म ब्राह्मणद्वारा ब्राह्मणत्वजातिमदभवत् । क्षत्रियवैश्यादिद्वारा क्षत्रियत्वादि- जातिमदभवत् इत्यर्थः । प्रसङ्गात् अग्निब्राह्मणौ प्रशंसति - तस्मात् अग्नावेव देवेषु लोकमिच्छन्ते ब्राह्मणे मनुष्येषु इत्यादि । तस्मात् - बुद्धिस्थाद्वक्ष्यमाणाद्धेतोः, पूर्वोक्तहेतोर्वा - देवेषु - देवानां मध्ये लोकम् अग्नावेव इच्छन्ते - इच्छन्ति । लोकम् फलम् । अग्नौ इति निमित्तसप्तमी । अग्नेः निमित्तादेव इच्छन्ति लोकम् । मनुष्येषु - मनुष्याणां मध्ये ब्राह्मणादेव निमित्तात् लोकमिच्छन्ति इत्यर्थः । यद्वा - देवानां मध्ये अग्नावेव हुत्वा, मनुष्याणां मध्ये ब्राह्मण एव दत्वा लोकमिच्छन्ति इत्यर्थः । तस्मात् इति पूर्वपरामृष्टं प्राशस्त्यहेतुमाह - एताभ्यां हि रूपाभ्यां ब्रह्माभवत् । प्रथमत इति शेषः । एताभ्याम् अग्निब्राह्मणरूपाभ्यां हि यस्मात् परं ब्रह्म प्रथमतो विशिष्टम् अभवदित्यर्थः । अतोऽग्नेः देवेषु, ब्राह्मणस्य मनुष्येषु अग्नजत्वात् प्राशस्त्यमिति भावः । यदभवत्, तस्माल्लोकम् इच्छन्ति इति पूर्वेणान्वयः । एवं निखिलजगत्कारणत्वादिगुणकम् आत्मस्वरूपमुक्त्वा तद्वेदनस्य अवश्य- कर्तव्यत्वमाह - अथ यो ह वा अस्माल्लोकात् स्वं लोकमदृष्ट्वा प्रैति, स एनमविदितो न भुनक्ति, यथा वेदो वा अननूक्तो अन्यद्वा कर्माकृतम् इति । अथ शब्दो वाक्यान्त- रोपक्रमे । ह वै शब्दः प्रसिद्धौ । लोक्यते दृश्यत इति लोकः । नित्यसूरिभिः सर्वदा आलोक्यमानत्वात् परमात्मा लोक इत्युच्यते । एवंमूतं स्वम् - स्वीयमन्तरात्मानम् अदृष्ट्वा - दर्शनसमानाकारेणज्ञानेन अविषयीकृत्य यः पुमान् अस्माल्लोकात् प्रैति - लोकान्तरं गच्छति, तमेनं सः परमात्मा 'स्वः आत्मभूतोऽपि न भुनक्ति - न परिपालयति । कस्त हेतोः इत्यत आह - अविदितः । अनुपासिता इत्यर्थः । उपासनाभावे वस्तुगत्या शेषितया आत्मभूतोऽपि संसारं न निवर्तयति इत्यर्थः । ययाऽऽह योगी याज्ञवल्क्यः - गवां सर्पिः शरीरस्थं न करोत्यङ्गपोषणम् ।\nनिस्सृतं कर्मचरितं पुनस्तस्यैव भेषजम् ॥\nएवं स हि शरीरस्थः सर्पिर्वत् परमेश्वरः ।\nविना चोपासनां देवो न करोति हितं नृणाम् ॥ इति ॥\nतत्र दृष्टान्तमाह - यथा वेदो वा अनूक्तो अन्यद्वा कर्माकृतम् इति । वेदस्य सर्वोपकारार्थप्रवृत्ततया सर्वसाधारण्येऽपि अनधीतो न पालयति, 'यथा' ज्योतिष्टोमादि वैदिकं कर्म अननुष्ठितं नोपकरोति, तथेश्वरः स्वस्य शेषिभूतोऽपि अनुपासितः संसारं न निवर्तयति इत्यर्थः । यदि ह वा अप्यनेवंवित् महत्पुण्यं कर्म करोति, तद्धास्यान्ततः क्षीयत एव इति । ह शब्दः प्रसिद्धौ । अनेवंवित् अब्रह्मवित् यदि वाऽपि महदश्वमेधादि पुण्यं कर्म करोति - कुर्यात् , तत् - अस्य अब्रह्मविदः कर्म अन्ततः सुदूरं गत्वापि बहुकालं स्थित्वापीति यावत् - क्षीयते - नश्यत्येव इत्यर्थः । क्षीणफलं भवतीति यावत् । यो वा एतदक्षरं गार्ग्यविदित्वा अस्मिन् लोके जुहोति यजते तपस्तप्यते बहूनि वर्षसहस्त्राणि अन्तवदेवास्य तद्भवति (बृ.उ.-५-८-९) इति श्रुतेरिति भावः । अतः किं कार्यमित्यत आह - आत्मानमेव लोकमुपासीत इति । इतरत् परित्यज्य आत्मानमेव लोकमुपासीत इत्यर्थः । लोक्यत इति लोकः फलम् । उपायभूतम् आत्मानमेव उपेयभूतं भजेत इत्यर्थः । एवंसति न पूर्वोक्तो दोष इत्याह - स य आत्मानमेव लोकमुपास्ते, न हास्य कर्म क्षीयते इति । उक्तरीत्या परमात्मोपासकस्य कर्म न क्षीयत इत्यर्थः । अत्र कर्मशब्दः उपासना परः; तदङ्गभूतकर्मपरो वा । आत्मोपासकस्य इतरकर्माप्रसक्तेरिति द्रष्टव्यम् । कर्मणः क्षणिकस्य अत्र निषिध्यमानं क्षयित्वं नाम क्षयिफलकत्वरूपम् । कर्मणश्च अक्षयफलकत्वम् उपासनाद्वारेति द्रष्टव्यम् । अस्माध्येवात्मनो यद्यत्कामयते तत्तत् सृजते\nइति । तस्मादेव - ब्रह्मवेदनाद्धेतोः - हि शब्दः श्रुत्यन्तरप्रसिद्धिं दर्शयति । अयमुपासकः स यदि पितृलोककामो भवति सङ्कल्पादेवास्य पितरः समुत्तिष्ठन्ति (छां.उ.८-२-१) सड़कल्पादेव तच्छ्रुतेः (ब्र.सू.४-४-८) इति श्रुतिसूत्रोक्तरीत्या आत्मनः स्वस्य यद्यत् कामयते - यद्यदभिलषितम्, तत् सर्वं सङ्कल्पमात्रेण सृजति इत्यर्थः ॥ १५॥"
                            }
                        ]
                    },
                    {
                        "verse_number": 47,
                        "original_text": "[जीवात्मनोपि सर्वभूतलोकत्वम्] \nअथो अयं वा आत्मा सर्वेषां भूतानां लोकः । स यज्जुहोति यद्यजते, तेन देवानां लोकः । अथ यदनुब्रूते तेनर्षिणाम् । अथ यत् पितृभ्यो निपृणाति यत् प्रजामिच्छते, तेन पितृणाम् । अथ यन्मनुष्यान् वासयते, यदेभ्योऽशनं ददाति, तेन मनुष्याणाम् । अथ यत् पशुभ्यतृणोदकं विन्दति, तेन पशूनाम् । यदस्य गृहेषु श्वापदा वयाँस्यापिपीलिकाभ्य उपजीवन्ति, तेन तेषां लोकः । यथा ह वै स्वाय लोकायारिष्टमिच्छेत् । एवं हैवंविदे सर्वाणि भूतान्यरिष्टिमिच्छन्ति । तद्वा एतद्विदितं मीमाँसितम् ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु आत्मानमेव लोकमुपासीत इत्युक्तमयुक्तम् । लोको हि नाम प्राणिभोगस्थानविशेषः । तथात्वात्मनः कथमित्याशङ्क्य 'कैमुतिकन्यायेन' 'परब्रह्मणः लोकत्वं दर्शयितुं प्रत्यगात्मन एव 'सर्वोपकारकत्वेन सर्वभूतोपेयत्वात् सर्वभूतलोकत्वं प्रथममाह' - अथो अयं वा आत्मा सर्वेषां भूतानां लोकः । अथो शब्दो वाक्यान्तरोप- क्रमे । वैशब्दोऽवधारणे । अयं अहमिति प्रत्यक्षसिद्धः आत्मा वै जीवात्मैव सर्वेषां भूतानां लोक इत्यर्थः । तदेव उपपादयति - स यज्जुहोति यद्यजते तेन देवानां लोकः । सः - प्रत्यगात्मा जुहोति इति यत्, यजत इति च यत्; आभ्यां यागहोमाभ्यां देवानाम् उपकारकत्वेन लोक इत्यर्थः । अथ यदनुब्रूते तेनर्षीणाम् इति । अनुब्रूते - स्वाध्यायमधीते इति यत् । तेन - अध्ययनेन ऋषीणां लोक इत्यर्थः । अथ यत्पितृभ्यो निपृणाति\nपिण्डोदकादि प्रयच्छतीति यदित्यर्थः । निर्मृणानि इति पाठे निर्मर्णनं और्ध्वदैहिकम् । मृण - हिंसायाम् (धा.पा.१३३२) इति हि धातुः । यत्प्रजामिच्छते । प्रजामुत्पादयतीति यदिति यावत् । तेन पितॄणां लोक इति शेषः । अथ यन्मनुष्यान् - - - - मनुष्याणाम् अथ अपि च वासयते - गृहे शयनासनावकाश प्रदानेन अतिथीन्' वासयते इति यत्; वसद्भ्यश्च अन्नं ददाति इति यत्', ततो मनुष्याणां लोक इत्यर्थः । अथ यत्पशुभ्यः - - पशूनाम् इति । तृणानि च उदकञ्च तृणोदकं पशुभ्यः गवादिभ्यः विन्दति\n'लम्भयतीति' यदित्यर्थः । तेन पशूनाम् - लोक इति शेषः । यदस्य ......लोकः । आपिपीलिकाभ्यः इत्यत्र आङ् अभिविधौ । श्वापदाः - श्वादयः । वयांसि - काकादीनि । कणबलिभाण्डप्रक्षालनादि यदस्य गृहस्थस्य गृहे श्वपक्षिपिपीलिकादयः उपजीवन्ति, अतस्तेषां लोक इत्यर्थः । एवं स्वात्मनः सर्वभूतलोकत्वपरिज्ञानस्य फलमाह यथा ह वै स्वायलोकाय\nइति । ह वै शब्दः प्रसिद्धौ । यथा लोके जनः स्वायलोकाय - स्वभोगस्थानाय । अरिष्टं - रिष्टं नाशः रिष हिंसायां (धा.पा. ६९४) इति हि धातुः, भावे क्तः । अरिष्टं - अनाशम् इच्छति । एवमेव आत्मनः सर्वभूतलोकत्वविदे 'सर्वाणि - देवपितृप्रभृति' आपिपीलिकं भूतानि अरिष्टं - क्षेमं वाञ्छन्ति इत्यर्थः । एवं परमात्मनः लोकत्वोपपादनोपयुक्तं प्रत्यगात्मनः सर्वभूतलोकत्वमुपपाद्य अथ तदुपजीवनेन परमप्रकृतं परमात्मनः लोकत्वमुपसंहरति - तद्वा एतद्विदितं मीमांसितम् । तद्वा -एवं प्रत्यगात्मनः सर्वभूतलोकत्वदर्शनादेव एतत् - परमप्रकृतं परमात्मनः 'लोकत्वं विदितं मीमांसितं' - कैमुतिकन्यायतर्कानुगृहीतं 'सत् विदितमित्यर्थः' । उक्तरीत्या प्रत्यगात्मन एव सर्वभूतलोकत्वे प्रत्यक्षसिद्धे सर्वात्मनः परमात्मनः सर्वभूतलोकत्वं न सन्देग्धव्यम् इति यावत् ॥"
                            }
                        ]
                    },
                    {
                        "verse_number": 48,
                        "original_text": "[आत्मनः जायापुत्रवित्तकर्मापेक्षा] \nआत्मेवेदमग्र आसीदेक एव । सोऽकामयत जाया मे स्यात्, अथ प्रजायेय, अथ वित्तं मे स्यात्, अथ कर्म कुर्वीयेति । एतावान् वै कामः । नेच्छँश्चनातो भूयो विन्देत् । तस्मादप्येतर्ह्येकाकी कामयते - जाया मे स्यादथ प्रजायेय, अथ वित्तं मे स्यादथ कर्म कुर्वीयेति । स यावदप्येतेषामेकैकं न प्राप्नोति अकृत्स्न एव तावन्मन्यते । तस्योकृत्स्नता - मन एवास्यात्मा । वाग् जाया प्राणः प्रजा । चक्षुः मानुषं वित्तम्, चक्षुषा हि विन्दते, श्रोत्रं दैवँ श्रोत्रेण हि तच्छृणोति आत्मैवास्य कर्म । आत्मना हि कर्म करोति । स एष पाङ्क्तो यज्ञः, पाङ्क्तः पशुः, पाङ्क्तः पुरुषः। पाङ्क्तमिदँ सर्वं यदिदं किन्च । तदिदँ सर्वमाप्नोति, य एवं वेद ॥ १७ ॥ ॥ इति तृतीयाध्याये चतुर्थब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - आत्मैवेदमग्र आसीदेक एव । इदं - जायापुत्रादिविभागवज्जगत् अग्रे- तत्सृष्टेः पूर्वकाले जायापुत्रादिविभागशून्यतया एक एव आत्मैवासीत् । परं ब्रह्म जायापुत्रादिसृष्टेः पूर्वं केवलपुरुषरूप एव स्थित इत्यर्थः । सोऽकामयत इत्यादि । सः पुरुषरूपः परमात्मा अकामयत । किमिति? मे -मम जाया भूयात्, अथ-\nतदनन्तरं पुत्रादिरूपेण प्रजायेय, अथ वित्तञ्च में भवतु, तेन यज्ञादिकर्म कुर्वीय . करवाणि इत्यकामयत इत्यर्थः । परमात्मनः सर्वनामरूपाश्रयत्वात् कर्मानुगुणं प्रथम पुरुषरूपेण सृष्टजीवद्वारा एतादृशकामनाश्रयत्वम् । काठिन्यवान् यो बिभर्ति तस्मै भूम्यात्मने (वि.पु.१-४-२८) इतिवत् मुख्यमेव द्रष्टव्यम् । एतावान् वै कामः । जायापुत्रवित्तकमव्यतिरेकेण संसारिणां कामः - कामनाविषयः कोऽपि नास्ति । किन्तु एतावानेव इत्यर्थः । नेच्छंश्चनातो भूयो विन्देत् । च न शब्दोप्यर्थः । इच्छत्रापि\n'चिन्तयन्नपि अतो भूयः एभ्यः जायापुत्रवित्तकर्मभ्यः अधिकं त्रैगुण्यनिष्ठः न लभत इत्यर्थः । तस्मादप्येतर्हि एकाकी कामयते इत्यादि । कस्माद्धेतोः एतर्ह्यपि अद्यत्वेऽपि एकाकी पुरुषः जायापुत्रवित्तादिरहितः जायापुत्रवित्तकर्माणि एव कामयते इत्यर्थः । अतः इदानीन्तनैकाकीपुरुषे दृश्यमाना एषा कामना, एवमेवाग्रेप्यभूत् इत्यत्र ज्ञापिका इति भावः । स यावदप्येतेषामेकैकं न प्राप्नोति इति । सः - एकाकी पुरुषः यावत् - यावन्तं कालं एतेषां - जायादीनां चतुर्णां मध्ये एकैकमपि न प्राप्नोति तावत्कालं अकृत्स्नः एकांशहीन इत्येव स्वात्मानं मन्यते इत्यर्थः । अत इदानीन्तनदर्शनानु- गुण्येनाग्रेऽप्येतेषां जायादीनां चतुर्णामपि कामनाविषयत्वम् अवधेयमिति भावः । यस्तु वैराग्येण वा अलाभेन वा जायापुत्रवित्तकर्मान्यतमहीनतया अकृत्स्नः तस्य कृत्स्नतासम्पत्तिप्रकारं दर्शयति तस्योकृत्स्नता । उशब्दोऽवधारणे तस्य - तादृशल्य कृत्स्नता 'पूर्णता एवमेव' भवति इत्यर्थः । मन एवास्यात्म इति । अस्य - अकृत्स्नत्वं मन्यमानस्य पुरुषस्य मन एव आत्मा त्रिवर्गप्रधानस्वस्वरूपतया कल्पनीयम् इत्यर्थः । मनसः प्रधानत्वात् इति भावः । वाग्जाया इति । वाचः मनोधीनवृत्तिकत्वात् स्रीत्वसाम्याच वाचं जायां कल्पयेत् इति भावः । प्राणः प्रजा पुत्र इत्यर्थः । वाङ्मनसाधीनत्वात् 'प्राणस्य, प्राणं पुत्रत्वेन कल्पयेत् इत्यर्थः । देवमानुषभेदेन वित्तम् द्वेधा विभज्य दर्शयति - चक्षुर्मानुषं - तच्छृणोति इति । तत् - हिरण्यपश्चादिकं मानुषवित्तं हि - यस्मात् चक्षुषा विन्दते, अतः मानुषवित्तोपलम्भकत्वाञ्चक्षुरेव मानुषं वित्तं कल्पनीयम् । तत् - दैवशब्दितादृष्टं तत्प्रतिपादकश्रुतिस्मृतिद्वारा श्रोत्रेण हि - यस्माच्छृणोति तस्मात् तदुपलम्भकत्वात् श्रोत्रं दैवं वित्तं कल्पयेत् इत्यर्थः । आत्मैवास्य कर्म आत्मना हि कर्म करोति इति । अत्र आत्मशब्दः शरीरपरः । ऐहिकामुष्मिककर्म- करणत्वात् शरीरं कर्म कल्पयेत् इत्यर्थः । स एषो पाङ्क्तो यज्ञः । आत्मजायापुत्रवित्त- कर्मलक्षणपञ्चकनिर्वर्त्यः सः एषः समुदायः ‘पञ्चाक्षराः पङ्क्तिः पाङ्क्तो यज्ञः' इति निर्दिष्टपाङ्क्त यज्ञात्मा, पञ्चत्वसङ्ख्यासामान्यात् इत्यर्थः । तथा पाङ्क्तः पशुः । पशोरपि पाञ्चभौतिकत्वात् पाङ्क्त्व म् । अतः मन आदि पूर्वोक्त समुदायोऽपि पञ्चत्वसङ्ख्याश्रयत्वात् पाङ्क्तः पशुरित्यर्थः । पाङ्क्तः पुरुषः । पुरुषस्यापि पाञ्चभौतिकत्वेन पाङ्क्त्वम् । अतः मन आदि पञ्चकसमुदायोऽपि' पञ्चत्वसङ्ख्यासामान्यात् पाङ्क्तः पुरुष एवेति भावः । पाङ्क्तमिदं सर्वं यदिदं किञ्च । यदिदं किञ्चित् दृश्यते लोके, तस्य सर्वस्यापि पाञ्चभौतिकत्वात् पाङ्क्त्वम् इत्यर्थः । अतः मनोलक्षणात्मादि समुदायस्यापि पञ्चत्वसङ्ख्याश्रयत्वेन पाङ्क्त्वात् पाङ्क्तय ज्ञत्व पाङ्क्त पशुत्व पाङ्क्त पुरुषत्व पाङ्क्त सर्वत्वदृष्टिः तत्र कर्तव्या इति भावः । एतत् दृष्ट्युपासनस्य फलमाह - तदिदं सर्वमाप्नोति य एवं वेद इति । मनोवाक्प्राणचक्षुश्श्रोत्र- शरीरलक्षण समुदायमात्मजायापुत्रवित्तकर्मरूपेण पूर्वोक्तक्रमेण पाङ्क्त यज्ञत्व पाङ्क्त पशुत्व पाङ्क्त पुरुषत्व पाङ्क्त सर्वत्वरूपेण य उपास्ते, स तदिदँ सर्वं - पाङ्क्त शब्दितं 'निखिलं प्राप्नोति' इत्यर्थः ॥ १७ ॥ ॥ इति तृतीयाध्यायस्य चतुर्थ ब्राह्मण प्रकाशिका ॥"
                            }
                        ]
                    },
                    {
                        "verse_number": 49,
                        "original_text": "तृतीयाध्याये पञ्चमं ब्राह्मणम् सप्तान्नब्राह्मणम् \n[अत्रसप्तक सृष्टिः] \nयत् सप्तान्नानि मेधया तपसाऽजनयत् पिता । एकमस्य साधारणं द्वे देवानभाजयत् ॥ त्रीण्यात्मनेऽकुरुत पशुभ्य एकं प्रायच्छत् । तस्मिन् सर्वं प्रतिष्ठितं यच्च प्राणिति यच्च न ॥ 'तस्मात्तानि' न क्षीयन्ते अद्यमानानि सर्वदा । यो वै तामक्षितिं वेद सोऽन्नमत्ति प्रतीकेन ॥ स देवानपि गच्छति स र्जमुपजीवति ॥ इति श्लोकाः ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यत्साप्तान्नानि मेधया तपसा अजनयत् पिता इत्यादि प्रथमखण्डश्लोकाः श्रुत्यैव व्याख्यास्यन्ते इति नेह तन्यते ॥ १ ॥"
                            }
                        ]
                    },
                    {
                        "verse_number": 50,
                        "original_text": "[अन्नसप्तकविवरणम्] \nयत्साप्तान्नानि मेधया तपसाऽजनयत् पितेति । मेधया हि तपसाऽजनयत् पिता । एकमस्य साधारणमिति । इदमेवास्य तत् साधारणमन्नम् यदिदमद्यते । स य एतदुपास्ते, न स पाप्मानो व्यावर्तते । मिश्रँ ह्येतत् । द्वे देवानभाजयदिति हुतञ्च प्रहुतञ्च । तस्माद्देवेभ्यो जुह्वति प्र च जुह्वति । अथो आहुर्दर्शपूर्णमासाविति । तस्मान्नेष्टियाजुकः स्यात् । पशुभ्य एकं प्रायच्छदिति । तत्ययः । पयो ह्येवाग्रे मनुष्याश्च पशवश्चोप- जीवन्ति । तस्मात् कुमारं जातं घृतं वैवाग्रे 'प्रतिलिलेहयन्ति', स्तनं वा नु धापयन्ति। अथ वत्सं जातमाहुरतृणाद इति । तस्मिन्त्सर्वं प्रतिष्ठितं यच्च प्राणिति यच्च नेति । पयसि हीदँ सर्वं प्रतिष्ठितम्, यच्च प्राणिति यच्च न । तद्यदिदमाहुः संवत्सरं पयसा जुह्वदपपुनर्मृत्युं जयतीति, न तथा विद्यात् । यदहरेव जुहोति, तदहः पुनर्मृत्युमपजयति । एवं विद्वान् सर्वं हि देवेभ्योऽन्नाद्यं प्रयच्छति । तस्मात्तानि न क्षीयन्ते अद्यमानानि सर्वदा ॥ इति । पुरुषो वा अक्षितिः । स हीदमन्नं पुनःपुनर्जनयते । यो वै तामक्षिर्ति वेदेति । पुरुषो वा अक्षितिः । स हीदमन्नं धिया धिया जनयते कर्मभिः । यद्वैतन्न कुर्यात्। क्षीयते ह । सोऽन्नमत्ति प्रतीकेनेति । मुखं प्रतीकं मुखेन इत्येतत् । स देवानपिगच्छति स ऊर्जमुपजीवतीति प्रशँसा ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- प्रथमखण्डोदाहृतान् एतान् श्लोकान् श्रुतिः स्वयमेव व्याकरोति । यत्सप्तान्नानि ...पिता इति । अत्र पितेतीति 'इति करणपर्यन्तं व्याख्येयप्रतीकग्रहणम' । मेधया हि तपसा अजनयत्पिता इत्यंशः तस्य व्याख्यानम् । पिता - सर्वजनकः परमात्मा मेधया - ज्ञानरूपेण तपसा सप्तान्नानि अजनयत् इति यत् तदिदमन्नजनकत्वम्, तपसा चीयते ब्रह्म, (मुं.उ.१-१-९) यस्य ज्ञानमयं तपः तस्मादेतद्ब्रह्म नामरूपमन्नं च जायते (मुं.उ.१-१-१०) इति ज्ञानमयेन तपसा नामरूपलक्षणान्नजनकस्य परमात्मनः 'हि\nप्रसिद्धं खलु, अतः किमत्र व्याख्यातव्यमस्तीति भावः । एकमस्य साधारणमिति इति प्रतीकधारणम् । तद्व्याचष्टे इदमेव....यदिदमद्यते\nइति । यदिदं - व्रीहियवादिरूपम् अहाते, तदिदमेव, अस्य - भोक्तृवर्गस्य 'देवपित्रादेः साधारणमन्नम् इत्यर्थः । साधारणत्वफलमाह - स य एतदुपास्ते इत्यादिना । एतत् - ईदृशं साधारणमन्नं देवपित्रादिभ्यः अदत्वा स य उपास्ते - यः भुङ्क्ते सः पाप्मनः न व्यावर्तते - 'न विमुच्यते इत्यर्थः । तत्र हेतुमाह - मिश्रं ह्येतत् । हि - यस्माद्धेतोः एतत् व्रीहियवादिरूपमन्नं मिश्रं - मिश्रितम्, देवपित्राद्यन्यदीयद्रव्येण सङ्कीर्णम् साधारणमिति यावत् । अतः देवपित्रादिभ्यः अदत्वा भुञ्जानस्य पापमनिवार्यमिति भावः । गीतञ्च भगवता - तैर्दत्तानप्रदायैभ्यो यो भुङ्क्ते स्तेन एव सः ॥ (भ.गी.३-१२) यज्ञशिष्टाशिनः सन्तो मुच्यन्ते सर्वकिल्बिषैः ।\nते त्वघं भुञ्जते पापा ये पचन्त्यात्मकारणात् ॥ (भ.गी.३-१३) ॥ इति । तथा च श्रुतिः केवलाघो भवति केवलादी इति केवलादी देवपित्रोदिभ्यः अदत्वा भुञ्जानः इत्यर्थः । तस्मात् देवपित्रादिभ्यः निवेदितं मनुष्येण भोक्तव्यमित्यर्थः । एवञ्च प्रसिद्धमन्नं मनुष्येषु विनियुज्यत इति फलितार्थः । हे देवानभाजयत् इति व्याख्येयम् । तव्द्याचष्टे - हुतञ्च प्रहुतञ्च । तस्माद्देवेभ्यो जुह्वति प्र च जुह्वति । द्वे देवानभाजयत् इति मन्त्रखण्डेन द्वे अन्ने सृट्टा पिता सर्वका देवान् असाधारण्येन अभाजयत् - अप्रीणयत् इत्यर्थकेन ये अन्ने उक्ते ते हुतञ्च प्रहुतञ्च इति व्याचक्षते इत्यर्थः । हुतं - औपासनं प्रहुतम् - अग्निहोत्रादि । यस्मात् हुतप्रहुते\nदेवेभ्यः परमात्मना दत्ते । तस्मात् देवेभ्यः देवानुद्दिश्यैव जुह्वति च प्रजुह्वति च । हुतप्रहुते वैदिकाः कुर्वन्ति इत्यर्थः । एतस्यैव मन्त्रांशस्य व्याख्यान्तरमाह - अथो आहुर्दर्शपूर्णमासौ इति । तस्मान्नेष्टियाजुकः स्यात् । अथो इति पक्षान्तरोपन्यासे। केचन दर्शपूर्णमासावेव, 'हुतप्रहुताख्यतया पूर्वपक्षे व्याख्याते', देवान्ने इत्याहुः । यस्मात् दर्शपूर्णमासयोः देवान्नत्वम्, तस्मात् इष्टियाजुकः तदतिरिक्तकाम्येष्टियजनशीले न स्यात् इत्यर्थः । यद्वा - तस्मात् - दर्शपूर्णमासयोरेव हुतप्रहुततया देवान्नत्वात् तत्र कियत्यप्यपचारे\nदेवाः कुप्येयुः इति नेष्टियाजुकः स्यात् - दर्शपूर्णमासयोः आर्त्विज्यं न कुर्यात् इत्यर्थः । क्रमप्राप्तं त्रीण्यात्मनोऽकुरुत इति मन्त्रं वक्तव्यबाहुल्यात् अन्ते' व्याचिकीर्षुः तदतिक्रम्य तदुत्तरमन्त्रं व्याकर्तुं पशुभ्य एकं प्रायच्छत् इति प्रतीकं धृत्वा तव्द्याचष्टे-तत् पयः । पयो ह्येवाग्रे इत्यादिना । तत्पयः । तत् - पशुभ्यः 'दत्ततया मन्त्रोक्तमन्नं पयः - क्षीररूपम् इत्यर्थः । अत एव हि मनुष्याः पशवश्च अग्रे - प्रथमतः पय एव उपजीवनन्ति इत्यर्थः । अत्र मनुष्याश्च उपजीवन्ति इत्युक्त्वा पशुभ्यः एकं प्रायच्छत्' इत्यत्र पशुशब्दो\nद्विपाश्चतुष्पात्साधारणो द्रष्टव्यः । तस्मात् - पयसः द्विपाच्चतुष्पादन्नत्वादेव जातं कुमारं जातकर्मसंस्कारे घृतं वैव - पयोविकारं घृतमेव अग्ने प्रथमतः प्रलिलेहयन्ति\n'आस्वादयन्ति इत्यर्थः । लिहेर्धातोः णिचि द्विर्वचनं छान्दसम् । स्तनं वा नु घापयन्ति । जातकर्माद्यकरणे स्तनं वा धापयन्ति - पाययन्ति इत्यर्थः । नुशब्दः खल्वर्थे । अथ वत्सं जातमाहुरतृणाद इति । अथशब्दो वाक्योपक्रमे । पयसः पश्वन्नत्वादेव जातमात्रं वत्सं अतृणाद इति । पयोमात्राहार इत्याहुः इत्यर्थः । तथा च यवव्रीहितृणाद्यदनायोग्यकालेऽपि पयस एव पशुभिः आह्नि यमाणत्वात् पयः पश्वन्नमिति युक्तमिति भावः । तस्मिन् सर्वं प्रतिष्ठितं यच्च प्राणिति यच्च नेति व्याख्येयग्रहणम् । तव्द्याचष्टे पयसि हीदं सर्वं प्रतिष्ठितं यच्च प्राणिति यच्च नेति । यत् प्राणिति -चेष्टते मनुष्यपश्चादिकम्। यच्च न चेष्टते वृक्षादिकम्। 'तदिदं सर्वं' पयसि प्रतिष्ठितं\nपयोऽधीनजीवनं हि प्रसिद्धमित्यर्थः । स्थावरप्रतिष्ठाहेतुभूतजलस्यापि पयश्शब्देन ग्रहणात् स्थावराणामपि पयोन्नकत्वं सम्भवतीति भावः । तद्यदिदमाहुस्संवत्सरं पयसा जुह्वदिति । 'संवत्सरं कालं पयसा जुह्वत् - पयोहोम कुर्वन् अपमृत्युं जयतीति यदाहुः, तत्पुनस्तथा न विद्यात् । तर्हि कथं ज्ञातव्यम् इत्यत्राह - यदहरेव जुहोति तदहः पुनर्मृत्युमपजयति । यस्मिन्नहनि पयसा जुहोति, तदहर्मात्रसाध्यपय आहुत्यैव तस्मिन्नेवाहनि' अपमृत्युं जयति इत्यर्थः । (अपमृत्युशब्दयोः व्यवधानं छान्दसम्) । एतज्ज्ञनस्य फलमाह - 'एवं विद्वान् सर्वं हि देवेभ्योऽन्नाद्यं प्रयच्छति इति । अन्नाद्यं इत्याद्यशब्देन पय आज्यादिकमुच्यते । एवं विद्वान् - एकाहमातन्नसाध्यपयोहोमस्य अपमृत्युजयफलकत्वज्ञानवान् यद्यत् अन्नाद्यं स्वयमत्ति, तत् सर्वं देवेभ्य एव ददाति इत्यर्थः । देवेभ्यः तद्दानेन यत्फलं लभते तल्लभत इति भावः ॥ तस्मात्तानि नक्षीयन्ते अद्यमानानि सर्वदा इति व्याख्येयग्रहणम् । अत्र तस्मात् इति शब्दार्थं व्याचष्टे - पुरुषो वा अक्षितिः स हीदमन्नं पुनः पुनर्जनयते इति । वैशब्दो- ऽवधारणे । 'अक्षितिः। - \"अक्षत' इत्यर्थः । यस्मादक्षतः - अक्षयः \"पुरुषः परमात्मा' । प्रत्यहमन्नानि पुनः पुनः प्राणिकर्मानुसारेण जनयति, तस्माद्धेतोः अहरहरद्यमानान्यपि अन्नानि नक्षीयन्तं इति मन्त्रार्थः इत्यर्थः । यो वै तामक्षितिं वेद इति प्रतीकग्रहणम् । तव्द्याचष्टे - पुरुषो वा अक्षितिः\nइत्यादिना । अत्र अक्षितिशब्दार्थः पुरुषो वै - पुरुष एव । परमात्मैव इत्यर्थः । तस्यैव पुरुषशब्दमुख्यार्थत्वात् । धिया - सङ्कल्पेन इत्यर्थः । उत्पाद्यान्न व्यक्त्यभिप्रायात्' धिया धिया इति वीप्सा । स हि - पुरुषशब्दितः परमात्मैव इदमन्नं धिया धिया-\n“सङ्कल्प्य सङ्कल्प्य प्रत्यहं - पुनःपुनः कर्मभिः जनयते - प्राणिनां कर्मभिस्सहितस्सन् जनयते । प्राणिकर्मानुगुणं जनयति इत्यर्थः । अत्र कर्मभिः इत्युक्तिः ईश्वरस्य वैषम्य- नैर्घृण्यपरिहाराय । वैषम्यनैर्घृण्ये न सापेक्षत्वात् (ब्र.सू.२-१-३४) इति न्यायादिति भावः एतत् - अन्नं यद्ध- यदि हि स परः पिता इत्युक्तः । पुनःपुनः प्रत्यहं न कुर्यात्, अन्नं क्षीयेत\nह । 'अतः प्रत्यहम् अन्नकरणात् न क्षीयते इति भावः । एतादृशमक्षितिं\" परं ब्रह्म यो वेद इति मन्त्रार्थं इत्यर्थः । सोऽत्रमत्ति प्रतीकेन इत्यंशं व्याचष्टे - मुखं प्रतीकं मुखेन इत्येतत् । अत्र मुखमिति व्याख्यानम् , प्रतीकमिति व्याख्येयम् । मुखेन इत्येतत् - प्रतीकेन इत्यनेन मन्त्रवचनेन मुखेन इत्युक्तं भवति इत्यर्थः । अनुष्यमात्रेऽपि अत्तीति प्रयोगसम्भवात् मुख्यभोजनप्रतीत्यर्थं मुखेन अन्नमत्ति इत्युक्तम् । ततश्च अन्नादनस्य मुखमात्रसाध्यत्वात् मुखेन इत्यस्य वैयर्थ्यं न चोदनीयम् । स देवानपिगच्छति स ऊर्जमुपजीवतीति\nप्रतीकधारणम् । तत् तात्पर्यकथनेन व्याचष्टे - प्रशंसा इति । ऊर्जं- अन्नम्। निरतिशयभोग्यं परमात्मानम् इत्यर्थः । प्रशंसा - प्रशंसारूपफलश्रुतिरिति यावत् । अत्र प्रशंसा - इत्येतत् ब्राह्मणवाक्यं सोऽन्नमत्ति इत्यादि मन्त्रखण्डत्यस्यापि तात्पर्यकथनरूपम् । अत्र प्रतीकेन इति पदस्य ब्याख्येयत्वात् सोऽन्नमत्तीति खण्डः पृथग्गृहीतः । तत्र सप्तान्नस्रष्टृत्वादि-पूर्वोक्तगुणविशिष्टब्रह्मोपासकस्य सोऽन्नमत्तीति प्रथमखण्डेन ऐहिकातन्नभोक्तृत्वम्ः स देवान् इति द्वितीयखण्डेन सर्वदेवतासायुज्यरूपमामुष्मिकं फलम् : स ऊर्जमिति तृतीयखण्डेन, अहमन्नमन्नमदन्तमद्मि इत्यादिषु परब्रह्मवाचकतया प्रतिपन्नस्य अन्नशब्दस्य पर्यायभूत ऊर्जशब्दः परब्रह्मवाचक इति तदुपजीवनरूपब्रह्मानुभवः मोक्षाख्यं फलमुच्यत इति विवेको द्रष्टव्यः ॥ २ ॥"
                            }
                        ]
                    },
                    {
                        "verse_number": 51,
                        "original_text": "[आत्मार्थकॢप्तमनोवाक्प्राणात्मकान्नत्रयविवेचनम्]\nत्रीण्यात्मनेऽकुरुतेति । मनो वाचं प्राणम् । तान्यात्मनेऽकुरुत । अन्यत्रमना अभूवम्, नादर्शम् ; अन्यत्रमना अभूवम् ; नाश्रौषमिति । मनसा ह्येव पश्यति, मनसा शृणोति । कामस्सङ्कल्पो विचिकित्सा श्रद्धाऽश्रद्धा धृतिरधृतिर्हीर्धीर्भिरित्येतत् सर्वं मन एव । तस्मादपि पृष्ठत उपस्पृष्टो मनसा विजानाति । यःकश्च शब्दो वागेव सा । एषा ह्यन्तमायत्ताः एषा हि न । प्राणोऽपानो व्यान उदानः समानोऽन इत्येतत् सर्वं प्राण एव । एतन्मयो वा अयमात्मा; वाङ्मयो मनोमयः प्राणमयः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - त्रीण्यात्मनेऽकुरुतेति व्याख्येयग्रहणम् । तव्द्याचष्टे - मनो वाचं प्राणं तान्यात्मनेऽकुरुत इति । पूर्वोक्तः पिता सर्वेश्वरः मनोवाक्प्राणरूपाणि त्रीण्यन्नानि आत्मने - सर्वस्मै जीववर्गाय अकुरुत- कृतवान् इत्यर्थः । उक्तं च व्यासार्यैः ज्योतिरधिकरणे सप्तान्नब्राह्मणव्याख्यानदशायाम् परमात्मनः सङ्कल्पात् जीवानाम् उपजीव्यत्वेन अन्नशब्दवाच्यानां सप्तानाम् उत्पत्तिमुक्त्वा, तत्र प्रसिद्धान्नम् , दर्शपूर्णमासौ, पयश्च इत्यन्नचतुष्टयस्य मानुषदेवतिर्यक्षु विनियोगमुक्त्वा त्रीण्यात्मनेऽकुरुत\nइत्यवशिष्टान्नत्रयस्य सर्वविधप्रवृत्तिहेतुत्वात् सामान्येन 'सर्वभोक्तृवर्गशेषम् अकरोत् इत्युक्त्वेति उक्तम् । मनोवाक्प्राणानां 'सर्वजीव साधारणोपकारकत्वं क्रमेणाह - अन्यत्रमना अभूवं नादर्शमन्यत्रमना अभूवं नाश्रौषमिति इति अत्र लोकः प्रत्येतीति शेषः । अन्यत्र मनो यस्य सः अन्यत्रमनाः । मनसः व्यासङ्गदशायाम् इन्द्रियसम्बन्धेऽप्यर्थे विषयानुभवाभावः अनन्तरास्मरणलिङ्गेन अनुभूयत' इति भावः । ततः किमित्यत्राह - मनसा ह्येष पश्यति मनसा शृणोति इति । मनसः यस्मात् व्यासङ्गदशायां दर्शनश्रवणा- भावः, तस्मात् दर्शनश्रवणे मनःकरणके इति भावः । अत्यल्पमिदम् उच्यते दर्शनश्रवणे मनःकरणके इति, कामादिकमपि मनःकरणकमित्याह - कामस्सङ्कल्पो विचिकित्सा\nइत्यादिना । कामः - विषयाभिलाषः, सङ्कल्पः - व्यवसायः, विचिकित्सा - सन्देहः, श्रद्धा - कर्मसु आस्तिक्यबुद्धिः, अश्रद्धा - तद्विपरीत बुद्धिः, धृतिः - प्रीतिः, अधृतिः - अप्रीतिः, हीः - लज्जाः धीः - प्रमाणजन्यज्ञान मात्रम्, भीः - आगामिदुःखशाङ्का एतत्सर्वं मनः - 'मनःकरणकमेवेति फलितार्थः' । कार्यकरणोपचारात् कामादीनां मन एव प्रधानं साधनमित्युक्तम् । मनसः ज्ञानकरणत्वे हेत्वन्तरमाह - तस्मादपि पृष्ठतः उपस्पृष्टी मनसा विजानाति इति । तस्मात् - मनसः ज्ञानकरणत्वेन सर्वजीवोपकरणत्वादेव पृष्ठतः - रूपग्रहणयोग्य चक्षुरगोचरेऽपि प्रदेशे वृश्चिकादिना उपस्पृष्टः मनसा विजानाति . वृश्चिकादीन् अनुमिनोति । अन्यथा तत्र वृश्चिकादिज्ञानं न स्यात् । तस्मादपि हेतोः मन एव ज्ञानकरणमिति भावः ॥ एवं मनसः आत्मभोगार्थत्वमुक्त्वा वाचस्तदाह - यः कश्च शब्दो वागेव सा\nइति । परेषां स्वाभिमतार्थज्ञापनाय प्रयुज्यमानः यः कश्च - सर्वोऽपि शब्दः बागेव- . वागिन्द्रियाधीनोच्चारणकर्म इत्यर्थः । ततश्च शब्दाभिवदनमेव जीवानां वागिन्द्रिय- साध्योपकार' इति भावः । अत्र सा इति स्रोलिङ्गनिर्देशो विधेयाभिधायि वाक्छब्दाभि- प्रायेण । कार्यकरणोपचारनिर्देशश्च पूर्ववदेव द्रष्टव्यः । अत एव पूर्ववाक्ये कामादीनां मनःपरिणामरूपत्व वादश्च परास्तः । तथासति वैरूप्यप्रसङ्गात् इत्यलमनेन । एषा ह्यन्तमायत्तेति । एषा - वाक् सर्वस्यान्तं 'सर्वपदार्थानाम् इयत्ताम्' आयत्ता - प्राप्ता । *सर्वेषामियत्तां प्रकाशयितुं शक्नोति इत्यर्थः । एषा हि न इति । एषा हि वाक् स्वयं नान्तमायत्ता - 'अन्यैरपरिच्छिन्ना' इत्यर्थः । वाक् स्वयमन्यापरिच्छेद्या सती इतरषां तु परिच्छेदिका इत्यर्थः । क्रमप्राप्तं प्राणस्य आत्मोपकारकत्वप्रकारमाह - प्राणोऽपानोव्यान उदानः समानोऽन इत्येतत् सर्वं प्राण एव इति । प्राण एव प्राणनापानन व्यानन उदनन समननाख्य व्यापारः प्राणापानव्यानोदानसमाननामकस्सन् तद्वृत्तिद्वारा 'उपकारकः', अन इति 'सामान्य-नामकश्चेति यावत् । सूत्रितञ्च - पञ्चवृत्तिर्मनोवव्द्यापदिश्यते (ब्र.सू.२-४-११) इति । इत्थं हि तदधिकरणम् - मुख्यः प्राणः किं वायुमात्रम् , उत तदीयस्पन्दनक्रिया, उत वायुरेव कञ्चिदवस्थाविशेषम् आपन्न इति विशये, यः प्राणः स वायुः इति श्रुतेः वायुमात्र प्राणः । अथवा उच्चासनिश्वासात्मकवायुक्रियायांप्राणशब्दप्रसिद्धेः क्रिया वा स्यात् इति पूर्वपक्षे प्राप्ते न वायुक्रिये पृथगुपदेशात् (ब्र.सू.२-४-८) । एतस्मात् जायते प्राणो मनस्सर्वेन्द्रियाणि च । खं वायुज्योतिरापः इति वाय्वपेक्षया पृथगेव द्रव्योत्पत्ति- प्रकरणे व्यपदेशात् न वायुमात्रं तत्क्रिया वा प्राणः । 'तर्हि किमग्निवद्भूतान्तरम्? नेत्याह चक्षुरादिवत्तु तत्सहशिष्टयादिभ्यः (ब्र.सू.२-४-९) चक्षुरादिवत् अयं जीवोपकरणविशेषः । न तत्त्वान्तरम् । प्राणसंवादादिषु चक्षुरादिभिस्सह प्राणस्य शासनं श्रूयमाणं हि तत्साम्यमव- गमयति । तथा मुख्यः प्राण इत्यादि व्यपदेशोऽपि प्राणशब्दितचक्षुरादिसाजात्यमेवावगयति इत्यर्थः । ननु प्राणस्यापि जीवोपकरणत्वे तद्वदुपकारकक्रिया वक्तव्या । तदभावात् नोपकरणत्वमित्यत्राह - अकरणत्वाच्च दोषस्तथा हि दर्शयति (ब्र.सू.२-४-१०) । करणं क्रिया । उपकारकक्रियाराहित्यात् यो दोषः स न संभवति । शरीरधारण लक्षणोपकारकक्रियां हि श्रुतिरेव दर्शयति । अहमेवैतत् पञ्चधाऽऽत्मानं विभज्यैतद्वाणमवष्टभ्य विधारयामि (प्र.उ.२-३) इति, प्राणेन रक्षन्नपरं कुलायम् (बृ.उ.२-३-१२) इति च । नन्वेवं नामभेदाच्च कार्यभेदाच्च प्राणापानादयः तत्त्वान्तरं स्युः । नेत्युच्यते, पञ्चवृत्तिः मनोवद्यपदिश्यते । यथा कामस्संकल्पो विचिकित्सा श्रद्धाऽश्रद्धा इत्यादिवचनात् मन एव कार्यभेदात् यथा' कामादिशब्दैः व्यपदिश्यते । कामात्यः न मनसः तत्त्वान्तरम् । एवं प्राणोऽपानोव्यान उदानस्समान इत्येतत्सर्वं प्राण एवेति वचने प्राणस्य एकस्यैव कार्यभेदात् प्राणापानव्यानोदानादित्ववचनात् न तत्त्वान्तरं प्राणापानादयः इति सिद्धान्तितम् । अत्र न च धर्मभूतज्ञानावस्थाविशेषाः कामादयः मनस्तत्त्वान्तरमेवेति कथं कामादीनां तत्त्वान्तरत्वनिषेध इति वाच्यम् । कामादिरूपज्ञानपरिणाम हेतुत्वावस्थस्य मनस एव कामादि शब्दैः अभिधानात्' । न तत्त्वान्तरम्, कामस्सङ्कल्प इत्यादिवाक्ये कामादि- शब्दितमिति व्यासार्यैरुक्तत्वात् । प्रकृतमनुसरामः । एतन्मयो वा अयमात्मा इति । वैशब्दः प्रसिद्धी । अयमात्मा जीवः । एतन्मय इत्यस्य अर्थमाह - वाङ्मयो मनोमयः प्राणमय इति । प्राचुर्ये मयट् । मनोवाक्प्राणप्रचुरः । तत्कृतोपकारप्रचुर' इति यावत् ॥ ३ ॥"
                            }
                        ]
                    },
                    {
                        "verse_number": 52,
                        "original_text": "[वाङ्मनःप्राणानां स्तुतिः]\nत्रयो लोका एत एव । बागेवायं लोको मनोऽन्तरिक्षलोकः प्राणोऽसौ लोकः ॥ ४ ॥ \nत्रयो वेदा एत एव । वागेवर्ग्वेदो मनो यजुर्वेदः प्राणः सामवेदः ॥५॥\nदेवाः पितरो मनुष्या एत एव । वागेव देवा मनः पितरः प्राणो मनुष्याः ॥६॥ \nपिता माता प्रजैत एव । मन एव पिता, वाङ्माता प्राणः प्रजा ॥७॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र -वाङ्मनःप्राणान् सर्वात्मकत्वेन स्तौति - त्रयो लोका एत एव इत्यादिना । त्रयो लोका इत्यस्य एतच्छब्दस्य च अर्थं स्वयमेव विभज्याह - वागेवार्यं लोकः\nइत्यादिना । अयं लोकः - पृथिवीलोक इत्यर्थः । अन्तरिक्षलोकः - भुवर्लोक इत्यर्थः । असौ लोकः - तदूर्ध्वलोकः इत्यर्थः ॥ ४ ॥ त्रयो वेदा एत एव इत्यादि । स्पष्टार्थम् ॥ ५-६ ॥ पिता माता प्रजैत एव इत्यादि । प्रजाः पुत्र इत्यर्थः ॥ ७ ॥"
                            }
                        ]
                    },
                    {
                        "verse_number": 53,
                        "original_text": "[वाङ्मनःप्राणानां विज्ञातादिरूपत्वम् ]\nविज्ञातं विजिज्ञास्यमविज्ञातमेत एव । यत्किञ्च विज्ञातं वाचस्तद्रूपम् । वाग्धि विज्ञाता । वागेवैनं तद्भूत्वाऽवति ॥ ८ ॥ प्र. - विज्ञातं विजिज्ञास्यमविज्ञातमेतम् एवेति प्रतिज्ञातं वाङ्मनःप्राणानां विज्ञातादिरूपत्वं क्रमेण उपपादयति खण्डत्रयेण । तत्र प्रथमं वाचः विज्ञातरूपत्वम् उपपादयति - यत्किञ्च 'विज्ञातं' वाचस्तद्रूपम् इति । यत् वाग्व्यवहारात् विज्ञातं भवति, तत्सर्वं वाचो रूपमित्यर्थः । तदेव प्रसिद्ध्या दर्शयति - वाग्धि विज्ञाता इति विज्ञाताः वाचा विज्ञायमानास्सर्वेऽपि वागेव हि । तदधीनप्रकाशत्वात् सैव इत्यर्थः ततश्च किमित्यत्राह - वागेवैनं तद्भूत्वाऽवति इति । तत् - वाचा विज्ञायमानं पदार्थजातं एनं - विज्ञातारं यत् अवति - रक्षति । उपकरोति यदिति यावत् । 'तद्विज्ञायमानं वागेव भूत्वा' अवति । वाचा विज्ञायमानेन पदार्थेन य 'उपकारो भवति'; स सर्वोऽपि वागधीन एव । तस्माद्वाच आत्मोपकारकत्वं सिद्धमिति भावः । एवमुत्तरत्रापि द्रष्टव्यम् ॥ ८ ॥ यत्किञ्च विजिज्ञास्यं, मनसस्तद्रूपं मनो हि विजिज्ञास्यम् । मन एव एनं तत्भूत्वाऽवति ॥९॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यत्किञ्च विजिज्ञास्यं, मनसस्तद्रूपम् इति । विजिज्ञास्यं - विचिन्तनीय- मित्यर्थः । यत् चिन्तितं देवादिकमुपकरोति । तद्भूत्वा मन एव उपकरोति । चिन्तितैः देवादिभिः आत्मने क्रियमाण उपकारः तच्चिन्तनकरणभूतमनःप्रयुक्त एवेति भावः ॥९॥"
                            }
                        ]
                    },
                    {
                        "verse_number": 54,
                        "original_text": "यत्किञ्चाविज्ञातं प्राणस्य तद्रूपं प्राणो हि अविज्ञातः । प्राण एनं तद्भूत्वाऽवति ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- यत्किञ्चाविज्ञातं इति । प्राणो हि अविज्ञातः हि - यस्मात् 'प्राण इन्द्रियागोचरः तस्मात् सः अविज्ञातः । अतः प्राणस्य अविज्ञातत्वात् अविज्ञातमात्मोप- कारकं सर्वं वस्तु प्राण एवेति भावः । प्राण एनं तद्भूत्वाऽवति इति । पूर्वसुकृतवशात् अचिन्तितं यदुपकरोति, तद्भूत्वा प्राण एव उपकरोतीत्यर्थः । प्राणवति हि जीवे अद्ययादिवश अचिन्तितं वस्तु उपकरोति । अतः तदुपकारः प्राणप्रयुक्त इति भावः ॥ १० ॥"
                            }
                        ]
                    },
                    {
                        "verse_number": 55,
                        "original_text": "[वागधिष्ठातृप्रदर्शनम्]\nतस्यै वाचः पृथिवी शरीरं ज्योतीरूपमयमग्निः । तद्यावत्येव वाक् तावती, पृथिवी तावानयमग्निः ॥११॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र . - एवं प्रशस्य त्रयाणामाधारा'नधिष्ठातृृंश्च दर्शयति - तस्यै वाचः पृथिवी शरीरं ज्योतीरूपमयमग्निः इति । तस्यै - तस्याः, विभक्तिव्यत्ययश्छान्दसः । तस्य वागिन्द्रियस्य पृथिवी शरीरम् - आयतनम् । 'कण्ठादिस्थानाष्टकगोलस्थं पार्थिवांशमाश्रित्य वागिन्द्रियं तिष्ठति इत्यर्थः । ज्योतीरूपं - ज्योतिर्मयमधिष्ठातृदेवतास्वरूपम् अयमग्निः इत्यर्थः । तद्यावत्येव वाक् तावती पृथिवी तावानयमग्निः इति । तत् - एवं पृथिव्यग्नयोः 'वागिन्द्रियं प्रति' आधारत्वात् अधिष्ठातृत्वाच्च यावती वाक्- यत्र यत्र वागिन्द्रियं वर्तते, तावती पृथिवी - तत्र तत्र तदधिष्ठानतया पृथिव्यप्यस्ति । तावानयमग्निः तदधिष्ठातृतया अग्निरप्यस्ति इत्यर्थः ॥ ११ ॥"
                            }
                        ]
                    },
                    {
                        "verse_number": 56,
                        "original_text": "[मनोऽधिष्ठातृप्रदर्शनम्]\nअथैतस्य मनसः द्यौः शरीरं ज्योतीरूपमसावादित्यः । तद्यावदेव मनस्तावती- द्यौस्तावानसौ आदित्यः । तौ मिथुनँ समैताम् । ततः प्राणोऽजायत । स इन्द्रः । स एषोऽसपत्नः । द्वितीयो वै सपत्नः । नास्य सपत्नो भवति, य एवं वेद ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - अथैतस्य मनसो द्यैश्शरीरम् इति । इह घुशब्दः आकाशपरः, न तु लोकविशेषपरः, अनुपपत्तेः । न हि स्वर्गलोक एव मनसोऽधिष्ठानम्। अन्येषाममनस्कत्व- प्रसङ्गात् । धुशब्दो हि लोकविशेष इव नभो मात्रे च वर्तते । सुरलोको द्योदिवौ वे स्त्रियाम् (अ.को.१-१-६) इतिवत्; द्यो दिवौ द्वे स्त्रियामभ्रं व्योमपुष्करमम्बरम् (अ.को.१-२-१) इति च 'त्रिकाण्डोक्तेः । तत्रापि सामर्थ्यात् हृदयाकाशे पर्यवस्यति । हृदयच्छिद्ररूपाकाश आयतनमित्यर्थः । ज्योतीरूपमसावादित्यः तद्यावदेवमनस्तावती द्यौस्तावानसावादित्य इत्यस्य पूर्ववदर्थः । अत्र मनस आदित्याधिष्ठानकत्वमपि श्रुतिप्रामाण्यात् अभ्युपगन्तव्यमिति द्रष्टव्यम् । तौ मिथुनं समैताम् । तौ - अग्न्यादित्यौ मिथुनं समैतां - मिथुनोभावम् अगच्छताम् । ततः प्राणो अजायतेति । अस्यायमभिप्रायः - आदित्याधिष्ठेयमनःपूर्विका अग्न्यधधिष्ठेय वाक् प्रवृत्तिः । तदुभयपूर्विका पञ्चवृत्तिप्राणाधीना शरीरप्रवृत्तिरिति । स इन्द्रस्स एषोऽसपत्नः इति । सः प्राणः 'इन्द्रः - परमेश्वर्यशाली इत्यर्थः । इन्द्रियान्तरापेक्षया प्राणस्य ईश्वरत्वादिति भावः । स एषः -प्राणः असपत्न इत्यर्थः। प्राणस्य असपत्नत्वं चक्षुरादिषु स्वसदृशप्रतिस्पर्धिरहितत्वम् । सपत्नशब्दार्थकथनेन श्रुति तदेव विवृणोति - द्वितीयो वै सपत्नः इति । एवं मनोवाक्प्रवृत्तिपूर्वकशरीरप्रवृत्तिहेतोः प्राणस्य इन्द्रत्वासपत्नगुणवेदिनः फलमाह - नास्य सपत्नो भवति, य एवं वेद इति । स्पष्टोऽर्थः ॥ १२ ॥"
                            }
                        ]
                    },
                    {
                        "verse_number": 57,
                        "original_text": "[प्राणाधिष्ठातृप्रदर्शनम्] \nअथैतस्य प्राणस्यापश्शरीरं ज्योतीरूपमसौ चन्द्रः । तद्यावानेव प्राणस्तावत्य आपस्तावानसौ चन्द्रः । त एते सर्व एव समास्सर्वेऽनन्ताः । स यो हैतानन्तवतं उपास्ते, अन्तवन्तँ स लोकं जयति अथ यो हैताननन्तानुपास्ते अनन्तँ स लोकं जयति ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथैतस्य प्राणस्यापश्शरीरं इति । प्राणा वा आपः (तै.आर.६.२२) इति हि श्रुतिः । पानीयं प्राणिनां प्राणा विश्वमेव च तन्मयम् इत्यायुर्वेदविदः । अतः प्राणस्य आप एव आयतनम् । आधार इत्यर्थः । चन्द्रो ज्योतीरूपमधिष्ठाता प्राणस्य । अतो यत्र प्राणः, तत्र तदधिष्ठानमापः । अधिष्ठाता चन्द्रश्चास्तीत्यर्थः । त एते सर्व एव समास्सर्वेऽनन्ता इति । त एते - वाङ्मनःप्राणाः सर्व एव समाः । हस्तिमशकादीनां 'सर्वेषां शरीरेषु समाः । यथा दीपप्रभा घटगृहप्रासादादिविषमपरिमाणाधारैः असम- परिमाणौ' तत्तदाधारवशेन सङ्कोचविकासौ याति । तथा प्राणा अपि मशकमातङ्गादि- देहवशेन तत्तद्देहपरिमाणानुगुणसङ्कोचविकासौ यान्ति इत्यतः । प्राणाः सर्वशरीरेषु तत्तच्छरीरपरिमाणत्वेन समा इत्यर्थः । सर्वेऽनन्ताः । 'आनन्त्यं च वाङ्मनःप्राणानाम्' आकल्पस्थायित्वात् मनःप्राणवाग्व्यष्टिभेदाच्चेति द्रष्टव्यम् । तस्मात् फलार्थिना आनन्त्येनैव एते मनोवाक्प्राणा उपासनीयाः । अन्तवत्वेन उपासने तु तत्फलप्राप्तिरित्याह - स यो हैतानन्तवत उपास्ते इत्यादि । लोकं -कलम् । अन्तवन्तं लोकं जयति - उद्दिष्ट फलपूर्तिनः स्यात् इत्यार्थः । अनन्तं लोकं जयति - उद्दिष्टं फलं पूर्णं प्राप्नोति इत्यर्थः अत्रानन्तशब्दः चिरकालस्थायित्वाभिप्रायः । प्राणपादे हि सर्व एव समाः सर्वे अनन्ताः इत्यानन्यश्रवणान् प्राणशब्दितानाम् इन्द्रियाणाम् विभुत्वमिति पूर्वपक्षे प्राप्ते - अणवश्य (ब्र.सू.२-४-३) इति सूत्रेण सिद्धान्तितम्। तत्र तमुत्क्रामन्तं प्राणोऽनूत्क्रामति इत्यादिषु उत्क्रान्त्यादिश्रवणात् 'परिच्छिन्नत्वे सिद्धे उत्क्रान्त्यादौ पार्श्वस्थैरनुपलभ्यमानत्वात् अणवश्य प्राणा भवन्ति । अनन्तानुपास्ते इत्यानन्त्यश्रुतिस्तु दर्शनश्रवणाद्यानन्तकार्यविशिष्टतया तदुपासनाविधिपरेति स्थितम्। प्रकृतमनुसरामः ॥ १३ ॥"
                            }
                        ]
                    },
                    {
                        "verse_number": 58,
                        "original_text": "[पुरुषस्य षोडशकलचन्द्र साम्यम्] \nस एष संवत्सरः प्रजापतिः षोडशकलः तस्य रात्रय एव पञ्चदशकला, ध्रुवैवास्य षोडशी कला । स रात्रिभिरेव आ च पूर्यतेऽप च क्षीयते । सोऽमावास्याँ रात्रिमेतया षोडश्या कलया सर्वमिदं प्राणभृदनुप्रविश्य ततः प्रातर्जायते । तस्मादेतां रात्रि प्राणभृतः प्राणं न विच्छिन्द्यादपि कृकलासस्यै तस्या एव देवताया अपचित्यै ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-स एष संवत्सरः प्रजापतिः इत्यादि । अत्र स एष इति सौम्यो वै देवतया पुरुषः इति श्रवणात् प्राणाधिदेवताभूतः पूर्वोक्तश्चन्द्रः परामृश्यते । अत एव च स प्रजापतिः इत्युच्यते । चन्द्रमाष्षड्ढो षता स ऋतून् कल्पयति इति प्रकारेण सर्वर्तुप्रवर्तकतया स एव च संवत्सरसंज्ञः । स तु षोडशकलः । तस्य - चन्द्रस्य तत्र पञ्चदशकलाः, रात्रय एव - रात्रि शब्दिताः तिथय एव । कथं पुनः कलानां तिथित्व- मित्यत्राह - स रात्रिमभिरेव च पूर्यतेऽप च क्षीयते इति । रात्र्यधीनोपचयापचयवत्वात् कलानां, कला रात्रय एव इत्युक्तिरौपचारिकी सङ्गच्छत इत्यर्थः । षोडशकलत्वेन उक्तस्य चन्द्रस्य पञ्चदशकलासु रात्र्यधीनोपचयापचयासु कथितासु षोडशीकला कि रूपा इत्यत्राह - ध्रुवैवास्य षोडशीकला इति । षोडश्याः कलायाः नाशाभावात् ध्रुवत्वमिति द्रष्टव्यम् सोऽमावास्यां रात्रिम् इत्यादि । सः - चन्द्रमाः अमवास्यां रात्रिं - अमावास्यायां रात्रौ एतया - ध्रुवत्वेन पूर्वोक्तया षोडश्या कलया सर्वमिदं प्राणभृत् - प्राणिजातमनुप्रविश्य ततः अपरेद्युः प्रातर्जायते इत्यर्थः । तस्मादेतां रात्रिं प्राणभृत इत्यादि । तस्मात् एतां रात्रिं - अमावास्यायां रात्रौ कृकलासस्यापि प्राणिनः प्राणं न विच्छिन्द्यात् - न हिंस्यात् । यस्य प्राणिनः हिंसा न निषिद्धा स्वल्पदोषा तादृशस्य 'प्राणिनोऽपि' कृकलासस्य प्राणं न हिंस्यात् । कस्य हेतोः? एतस्या एव - चन्द्ररूपाया देवतायाः सर्वप्राणिजातप्रविष्टायाः अपचित्यै - पूजायै पूजासिद्ध्यर्थमित्यर्थः । इतरथा तदपचारस्स्यादिति भावः ॥ १४ ॥"
                            }
                        ]
                    },
                    {
                        "verse_number": 59,
                        "original_text": "[षोडशकलचन्द्रविद्याफलम्] \nयो वै स संवत्सरः प्रजापतिः षोडशकलोऽयमेव स योऽयमेवंवित् पुरुषः । तस्य वित्तमेव पञ्चदशकलाः, आत्मैवास्य षोडशी कला । स वित्तेनैव आ च पूर्यतेऽप च क्षीयते । तदेतन्नभ्यं यदयमात्मा प्रधिर्वित्तम् । तस्माद्यद्यपि सर्वज्यानिं जीयते आत्मना चेज्जीवति, प्रधिनाऽगादित्येवाहुः ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - षोडशकलचन्द्रविद्याफलमाह - यो वै संवत्सरः प्रजापतिः इति । अत्रापि संवत्सरप्रजापतिशब्दौ पूर्ववत् चन्द्रपरौ । योऽयमेवंवित् पुरुषः - पूर्वोक्तं संवत्सरत्व प्रजापतित्वादिगुणविशिष्ट चन्द्रवेत्ता सः अयमेव चन्द्र एव भवति इत्यर्थः ।कथं चन्द्रो भवति इत्यत्राह - षोडश कल इति । यथा चन्द्रः षोडशकलः, एवं तद्वेत्ता\nपुरुषोऽपि षोडशकलो भवतीत्यर्थः । पुरुषस्य षोडशकलत्वमेव उपपादयति - तस्य वित्तमेव पञ्चदशकलाः आत्मैवास्य षोडशी कला, स वित्तेनैव आ च पूर्यतेऽप च क्षीयते इति । उपचयापचयाशालिगवादिवित्तं पञ्चदशकलास्थानीयम् उपचयापचय- शालित्वादेव आत्मा - शरीरं तु ध्रुवकलास्थानीयं वित्तवत् उपचयापचययोः पदे पदे अभावात् । अतः षोडशकलत्वं पुरुषस्य सम्भवतीत्यर्थः । आ च पूर्यते, अप च क्षीयते इत्यत्र व्यवधानं 'छान्दसम् । आत्मशब्दितस्य शरीरस्योक्तं ध्रुवकलात्वमेवोपपादयति तदेतन्नभ्यं यदयमात्मा प्रधिर्वित्तम् इति । आत्मा- शरीरं नभ्यं -नााभिमर्हतीति नभ्यम्। 'नाभेःनभं च (ग.सू.९५) इति नभादेशः । षोडशकलाविशिष्टचन्द्रवत् वित्तविशिष्टः पुरुषश्चक्रतुल्यः। तत्र शरीरं नाभिस्थानीयमिति यावत् । वित्तं तु प्रधिः\nपरिवारभूतमरनेमि स्थानीयमिति द्रष्टव्यम् इत्यर्थः । तदेव उपपादयति - तस्माद्यद्यपि सर्वज्यानिं जीयते' आत्मना चेज्जीवति प्रधिनागादित्येवाहुः इति । 'सर्वज्यानि . प्रति इति शेषः । ज्या वयो हानौ (धा.पा.१५००) ज्यानिः नाशः सर्वस्वनाशो यथा भवति तथेति यावत् । जीयते - श्यनि गृहिज्ये (पा.सू.६-१-१६) इति सम्प्रसारणम् । नश्यति इत्यर्थः । यस्मात् शरीरवित्ते नाभिप्रधिस्थानीये, तस्मादेव हेतोः पुरुषो यद्यपि सर्वज्मानिं जीमते पुरुषस्य सर्वस्वं नाशो यद्यपि भवति । तथापि आत्मना - शरीरेण चेज्जीवति तदा प्रधिना' - प्रधिस्थानीयेन परिवारभूतेन वित्तेन अगात् - गतवान् । विनष्ट इत्येवाहुः शास्रज्ञाः न तु शरीरेण नष्ट इत्याहुः । अतः शरीरस्य ध्रुवकलात्वम् इत्यर्थः । अयमभिप्रायः । कान्तारे सर्वस्वापहरणेऽपि शरीरमात्रं जीवति चेत् सर्वं 'चित्तमाप्स्यते षोडशकलपुरुष वेदो वित्तस्य चन्द्रकलावत् अपक्षयविनाशस्वभावत्वात् विद्यामहिम्ना स्वयमेव पूर्णं भविष्यतीति विद्वांस आहुरिति । अत एव व्यासार्यैः । तदर्थकथनदशायां तद्वेदनफलं चोक्तम् इत्युक्तम् । अतः अयं सन्दर्भः पूर्वोक्तषोडशकल चन्द्रविद्याफलप्रतिपादनपरो द्रष्टव्यः ॥ १५ ॥"
                            }
                        ]
                    },
                    {
                        "verse_number": 60,
                        "original_text": "[आत्मनः वित्तविशेषसम्पाद्याः लोकाः] \nअथ त्रयो वाव लोका मनुष्यलोकः पितृलोको देवलोक इति सोऽयं मनुष्यलोकः पुत्रेणैव जय्यो नान्येन कर्मणा । कर्मणा पितृलोको विद्यया पितृलोकः । देवलोको वै लोकानां श्रेष्ठः । तस्माद्विद्यां प्रशंसन्ति ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - मनोवाक्प्राणानां प्रकारान्तरेण आत्मोपकारकत्वं दर्शयितुं पीठिकामारचयति . अथ त्रयो वाव लोकाः मनुष्यलोकः पितृलोकः देवलोक इति । अथ इत्युपकार. प्रकारान्तरोपन्ना से वावशब्दोऽवधारणे । स्पष्टोऽर्थः । सोऽयं मनुष्यलोक इति । उक्तेषु त्रिषु लोकेषु अयं मनुष्यलोकः 'पुत्रेणैव जय्यः - प्रायः । न कर्मादिना इत्यर्थः । नान्येन कर्मणा इत्यत्र अन्येन इत्यस्य कर्मणा इति विवरणम् । कर्मणा इति विद्याया अप्यूपलक्षणं द्रष्टव्यम् । कर्मणा पितृलोको विद्यया देवलोक इति । केवलकर्मणा अन्तरिक्षलोकः प्राप्यो भवति । काम्यविद्याविशेषेण देवलोक प्राप्तिर्भवति इत्यर्थः । देवलोको वै लोकानां श्रेष्ठः तस्माद्विद्यां प्रशंसन्ति इति । अत्र देवलोकशब्दस्य भगवल्लोकपरत्वम्, विद्याशब्दस्य ब्रह्मविद्यापरत्वमपि स्वारसिकं' द्रष्टव्यम् । यतो विद्याया एवं 'श्रेष्ठभूतदेवलोक साधनत्वम् । अतः विद्यां , विद्वांसः प्रशंसन्ति - स्तुवन्ति इत्यर्थः ॥ १६ ॥"
                            }
                        ]
                    },
                    {
                        "verse_number": 61,
                        "original_text": "[सम्प्रत्तिकर्म] \nअथातः सम्प्रत्तिर्यदा प्रैष्यन् मन्यतेऽथ पुत्रमाह त्वं ब्रह्म त्वं यज्ञस्त्वं लोक इति। स पुत्रः प्रत्याह - अहं ब्रह्माहं यज्ञोऽहं लोक इति । यद्वै किञ्चानूक्तं तस्य सर्वस्य ब्रह्मेत्येकता । ये वै के च यज्ञास्तेषाँ सर्वेषां यज्ञ इत्येकता । ये वै के च लोकास्तेषाँ सर्वेषाँ लोक इत्येकता । एतावद्वा इदँ सर्वम् । एतन्मा सर्वं सन्नयमितोऽभुनजदिति । तस्मात् पुत्रमनुशिष्टं लोक्यमाहुः तस्मादेनमनुशासति । स यदैवंविदस्माल्लोकात् प्रैति, अथैभिरेव प्राणैः सह पुत्रमाविशति । स यद्यनेन किञ्चिदक्ष्णयाऽकृतं भवति; तस्मादेनँ सर्वस्मात् पुत्रो मुञ्चति । तस्मात् पुत्रो नाम । स पुत्रेणैवास्मिन् लोके प्रतितिष्ठति ॥ अथैनमेते दैवाः प्राणा अमृता आविशन्ति ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - मनुष्यलोकस्य पुत्रेण 'जय्यत्वप्रकारमाह' - अथात; सम्पत्तिः इत्यादिना । सम्पत्तिः' - सम्प्रदानम् । सम्प्रत्तिरिति वक्ष्यमाणस्य कर्मणः नामधेयम् । 'पुत्रे हि' स्वात्मव्यापारसम्प्रदानं करोति अनेन प्रकारेण पिता । तेन सम्प्रत्तिसंज्ञकमिदं कर्म । तत् कस्मिन् काले कर्तव्यमित्यत्राह - स यदा प्रैष्यन् मन्यते । स पिता यदा - यस्मिन्काले प्रैष्यन् मन्यते - अरिष्टदर्शनेन मरिष्यामि इति मन्यते । अथ तदा पुत्रमाह - पुत्रमाहूय आह इत्यर्थः । किमिति? त्वं ब्रह्म त्वं यज्ञः त्वं लोक इति । सः पुत्रः प्रत्याह\nपितुरुक्तामुक्तिं प्रत्युत्तरयति । किमिति? अहं ब्रह्माऽहं यज्ञोऽहं लोक इति । अस्यार्थं श्रुतिरेव व्याचष्टे । तत्रत्वं ब्रह्मेति पितुः प्रथमवाक्यस्यार्थमाह - यद्वै किञ्च अनूक्तं तस्य सर्वस्य ब्रह्मेत्येकता इति । यत्किञ्चानूक्तं - अधीतमनधीतञ्च । तस्य सर्वस्यैव ब्रह्म इत्येतस्मिन् पदे एकता - एकत्वम् इत्यर्थः । योऽध्ययनव्यापारो मे कर्तव्य आसीत् एतावन्तं काल वेदविषयः । सः ब्रह्मशब्दार्थभूतः, इत ऊर्ध्वं त्वं - त्वमेव । त्वत्कर्तृकोऽस्तु इत्यर्थः । ते सर्वे त्वं यज्ञ इति पितुर्वाक्यं व्याचष्टे - ये वै के च यज्ञास्तेषां सर्वेषां यज्ञ इत्येकतेति । ये यज्ञाः 'मया अनुष्ठिता' अननुष्ठिताश्च । ते सर्वे त्वं यज्ञ इत्यत्र यज्ञ-शब्दस्यार्थः । ततश्च यो यज्ञादिव्यापारो मया अननुष्ठित एतावन्तं कालं, मे कर्तव्यः, स यज्ञशब्दार्थस्सर्वोऽपि त्वमेव - त्वदधीनोऽस्तु इति यावत् । अथ त्वं लोक इति तृतीयपितृवाक्यस्यार्थमाह - ये वै के च लोकास्तेषां सर्वेषां लोक इत्यैकतेति । ये के च लोकाः - जिता अजिताश्च लोकशब्दार्थः । ततश्च ये लोका मया एतावन्तं कालमजिताः जेतव्याश्च, लोकशब्दार्थभूताः ते सर्वे त्वमेव । त्वया साध्या इति त्वं लोक इत्यस्यार्थः इति भावः । अतः अहं ब्रह्म इत्यादि पुत्रवाक्यानामपि एवमेव पित्रुक्तवाक्यत्रयार्थाभ्युपगमोऽर्थ इति च भावः । अथैवं पुत्रं प्रतिवक्तुः पितुस्तात्पर्यम् आह श्रुतिः एतावद्वा इदं सर्वमेतन्मा सर्वं सन्नयमितोऽभुनजत् इति । लोके गृहिणां कर्तव्यं सर्वमिदं - वेदयज्ञलोकात्मकम् एतावद्वौ - एतावदेव । एतत्सर्वं\nवेदयज्ञलोकात्मकम् अयं- पुत्रस्स्वयमेव भूत्वा स्वासम्पादितवेदयज्ञलोकच्छिद्रपूरको भूत्वेति यावत् । इमं भारं स्वात्मनि निधाय इतः - अस्माल्लोकात् मा- मां अभुनजत् - पालयिष्यति इत्यभिप्रायवान् पिता पुत्रायान्तकाले एवं ब्रवीति इति शेषः । 'लृडर्थे लङ् इतिः मन्त्रव्याख्यासमाप्तौ । तस्मात्पुत्रमनुशिष्टं लोक्यमाहुः इति । तस्मात् - एवं त्वं ब्रह्मेत्यादि मन्त्रेण उक्तत्वात् एवं पित्रा अनुशिष्टं पुत्रं लोक्यं - लोकसाधनमाहुः । तस्मात्-\nतथा तस्य पुत्रस्य लोक्यत्वसिद्धिहेतोः, लोक्यत्वसिद्ध्यर्थमिति यावत् । एनं - पुत्रम् अनुशासति पितर इति शेषः । एवमनुशासनस्य फलमाह - स यर्दैवित् अस्माल्लोकात् प्रैति\nइत्यादि । एवंवित् - एवं पुत्रानुशासनं कृतवान् सः - पिता यदा अस्मात् लोकात् प्रैति - परलोकं गछति । अथ तदा एभिरेव - स्वीयैः प्राणैः वाङ्मनः प्रभृतिभिः पुत्रमाविशति\nपुत्रो भूत्वा यज्ञादिकमयमेव करोति । 'एवम् अनुशिष्टेन पुत्रेण कृर्तं- सर्व पुण्यं कर्म परलोकगतस्य पितुः स्वानुष्ठितसुकृतवत् उपकारकं भवति इत्यर्थः । किञ्च स यद्यनेन किञ्चिदक्ष्णया कृतं भवति तस्मादेनं सर्वस्मात् पुत्रो मुञ्चति इति । सः -एवमनुशिष्टः पुत्रः, यदि - कदाचित् अनेन - पित्रा किञ्चित्कर्तव्यम् अक्ष्णया - कोणच्छिद्रतः अन्तरा अकृतं - न कृतं भवति । तस्मात् - कर्तव्यरूपात् पित्रा अकृतात् लोकप्राप्तिप्रतिबन्धरूपात् 'सर्वस्मात् पुत्रः मुञ्चति - मोचयति । पित्रा यद्यन्नकृतं तत्तत्सर्वं स्वयमनुतिष्ठन् पितुर्न्यूनतां पूरयित्वा तेन पूरणेन त्रायते इति भावः । तस्मात्पुत्रो नामेति । एवमनुशिष्टः पुत्रोऽपि पूर्वोक्तरीत्या पूरणेन पितुस्रा णात् पुत्रो नाम भवति इत्यर्थः। ततश्च एवमनुशासनग्रहणं तथानुष्ठानं च पुत्रस्य, न केवलं पितुरेव उपकारकं, किन्तु पुत्रस्यापि । अन्यथा हि तस्य पुत्रत्वसिद्धिरेव न स्यादिति भावः । उपपादितं पुत्रेण मनुष्यलोकजयप्रकारं निगमयति स पुत्रेणैव अस्मिल्लोके प्रतितिष्ठति इति । सः- पिता एवंविधेन' पुत्रेण मृतोऽपि सन्, अमृतः अस्मिन्नेव लोके 'प्रतितिष्ठति । एवमसौ पिता पुत्रेण मनुष्यलोकं जयति इति भावः । एवं पूर्वप्रतिज्ञातार्थेषु पुत्रेण पितुः मनुष्यलोकजयप्रकारमुक्त्वा अवशिष्टम्, कर्मणा पितृलोको विद्यया देवलोकः इत्युक्तमर्थमुपपादयितुं प्रस्तौति । अथैनमेते देवाः प्राणा अमृता आविशन्ति इति । अथ एनं - एवं पुत्रे निक्षिप्त भारं परलोकगतं 'पुण्यविद्या-कर्माणं' पुरुषम् अमृताः - अमोघाः, तत्र हेतुः दैवाः - मानुषेन्द्रियविलक्षणाः प्राणशब्दवाच्या मन आदयः आविशन्ति इत्यर्थः ॥ १७ ॥"
                            }
                        ]
                    },
                    {
                        "verse_number": 62,
                        "original_text": "[सम्प्रत्तिकर्मणः फलम्] \nपृथिव्यै चैनमग्नेश्च दैवी वागाविशति । सा वै देवी वाक्, यया यद्यदेव वदति तत्तद्भवति ॥ १८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - तदेव प्रपञ्चयति - पृथिव्यै चैनमग्नेश्च दैवी वागाविशति । पृथिव्यै चेति चतुर्थी पञ्चम्यर्था । 'अग्ने'रित्यन्तरदर्शनात् । पृथिव्याश्च अग्नेश्च दैवी वाक् एनं - परलोकगतं पुरुषमाविशति इत्यर्थः । एतस्यै वाचः पृथिवी शरीरं ज्योतीरूपमयमग्निरिति प्रागुक्तेः वाचः पृथिव्यायतनकत्वात् अग्नयधिष्ठितत्वाच्च । ताभ्यां हेतुभ्यां दैवी वाग् आविशति इति भावः । दैव्या वाचः लक्षणमाह - सा वै दैवी वाग्यया यद्यदेव वदति तत्तद्भवति इति । यया वाचा यद्यद्वदत्यनुकूलं प्रतिकूलं वा तत्तद्भवत्येव चेन्नियमेन सा दैवी वाक् - शापानुग्रहादिसमर्था वाक् दैवीत्यर्थः ॥ १८ ॥"
                            }
                        ]
                    },
                    {
                        "verse_number": 63,
                        "original_text": "दिवश्चैनमादित्यच्च दैवं मन आविशति तद्वै दैवं मनो येनानन्द्येव भवत्यथो न शोचति ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- दिवश्चैनमादित्याच्च दैवं मन आविशति इति । अर्थतस्य मनसो द्यौश्शरीरं ज्योतीरूपमसावादित्य इति पूर्वमुक्तत्वात् मनसः अधिष्ठानभूताया दिवः . आकाशात्, अधिष्ठातुः आदित्याच्च हेतोः एनं - परलोकिनं पुण्यकर्माणं दैवं मन आविशति इत्यर्थः । देवमनसोः लक्षणमाह - तद्वै दैवं मनो येनाऽऽनन्येव भवत्यथो न शोचति इति । येन मनसा पुरुषः सदा सुखीभवति, न च शोकं प्राप्नोति; तद्दैवं मनः अमोघसङ्कल्पम् आनन्दैककारणं मनो दैवं मन इत्यर्थः ॥ १९ ॥"
                            }
                        ]
                    },
                    {
                        "verse_number": 64,
                        "original_text": "अभ्द्यश्चैनं चन्द्रमसश्च दैवः प्राण आविशति । स वै देवः प्राणो यः सञ्चरश्चासञ्चरंश्च न व्यथतेऽथो न रिष्यति । स एवंवित्सर्वेषां भूतानामात्मा भवति यथैषा देवतैवं स यथैतां देवतां सर्वाणि भूतानि अवन्त्येवं हैवंविदं सर्वाणि भूतानि अवन्ति । यदु किञ्जेमाः प्रजाः शोचन्त्यमैवासां तद्भवति । पुण्यमेव अमुं गच्छति । न ह वै देवान् पापं गच्छति ॥ २० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अभ्द्यश्चैनं चन्द्रमसश्च दैवः प्राण आविशति इति । अथैतस्य प्राणस्यापश्शरीरं ज्योतीरूपमसौ चन्द्र इति पूर्वम् उक्तत्वात्, अधिष्ठानभूताभ्योऽभ्द्यः अधिष्ठातुः चन्द्राच्च हेतोः एनं - परलोकिनं दैवः प्राण आविशति इत्यर्थः । तस्य लक्षणमाह - स वै देवः प्राणो यः सञ्चरंश्चासञ्चरंश्च न व्यथतेऽथो न रिष्यति इति । अत्र असञ्चरन् इति दृष्टान्तार्थम् । यथा - असञ्चरन् न व्यथते - न श्रान्तो भवति । तथा सञ्चरन्नपि यो न व्यथते, अथो - अपि च न रिष्यति - रिङ्क्षये न नश्यति, स वै - स एव दैवः प्राण इत्यर्थः । अप्रतिहतगमनादिव्यापारहेतुः हिंसानर्हः प्राणो दैवः प्राण इति भावः । 'पृथिव्यग्निव्द्यादित्याप्चन्द्ररूपदेवताप्रसादादेवास्य मनोवाक्प्राणाः एवं विधा भवन्ति इत्यर्थः । एवं जीवोपकरणानां तेषां मनोवाक्प्राणानां परलोके आत्मोपकारकत्व- शक्तयतिशयमुक्त्वा' एवंविदः फलमाह - स एवंवित्सर्वेषां भूतानामात्मा भवति, यथैषा देवतैवम् इति । यथा एषा पूर्वोक्ता वागिन्द्रियादिदेवता सर्वेषां भूतानामात्मा भवति । अत्र वाङ्मनःप्राणदेवतानां सर्वभूतात्मवत्वं नाम सर्वभूतान्तर्वर्तिज्ञानतत्प्रेरणसामर्थ्यम् । एवं सः\nअयमपि भवति, य एवं वित् । प्राणादीनां परलोके आत्मोपकारकत्वशक्त्यतिशयं जानन् सर्वभूतात्मा भवति इत्यर्थः । अत्र एषा देवता इति जातावेकवचनम्, पृथिव्यग्नयादित्यानां बहुत्वात् इति द्रष्टव्यम् । स यथैतां देवतां सर्वाणि भूतानि अवन्ति इति । स यथा - स दृष्टान्तो यथा, एवमेव इदमित्यर्थः । तदेव विवृणोति - एताम् इत्यादिना । एताम् - वागादिदेवतां यथा सर्वेपि जन्तवः अवन्ति - अव रक्षणगति कान्त्यादिषु (धा.पा.६००) पूजयन्ति इत्यर्थः । एवं विदं - पूर्वोक्तवागाद्युपकारविशेषविदमप्येवमेव सर्वाणि भूतानि पूजयन्ति इत्यर्थः । ननु एवं विदः सर्वभूतप्रेरकत्वे तानि तानि भूतानि तत्तत्पापकर्मसु प्रेरयतः तस्य तत्पापं प्रसज्येत इत्याशङ्क्याह - यदु किञ्चेमाः प्रजाः शोचन्त्यमैवासां तद्भवति इति । यदु - यस्माद्वागादिदेवतोपासकप्रेरणप्रयुक्तादेव पापाद्धेतोः इमाः प्रजाः किञ्च - किञ्चन शोचन्ति तत् - प्रजाशोकनिमित्तं पापं आसां प्रजानामेव भवति । अमा -सह, सद्य इत्यर्थः । अमा सह समीपे च (अ.को.३-३-२५०) इति नैघण्टुकाः । नत्वेवंविदः प्रेरयितुरपि तत्पापं भवति इत्यर्थः । तत्र हेतुमाह - पुण्यमेवामुं गच्छति इति । यस्मात् अमुं - उपासकं पूर्वोक्तगुणविशिष्टवागाद्युपासनप्रयुक्तं पुण्यमेव गच्छति-\nप्राप्तम् , तेन च पुण्येनायं पूर्वोक्तवागादिदेवतासायुज्यं प्राप्तः, अतः तद्देवतावदेव अस्यापि न पापसम्बन्धगन्ध इत्यर्थः । दार्ष्टान्तिके उक्तार्थसिद्ध्यर्थं दृष्टान्तं शिक्षयति न ह वै देवान् पापं गच्छति इति । तत्तत्पापकर्मसु प्रवर्तकानामपि इन्द्रियाधिष्ठातृदेवतानां' यथा तत्पापं न प्राप्नोति - तादृशो महिमा हि तेषाम् । अतः तद्वदेव तद्विदोऽपि तत्सायुज्यं प्राप्तस्य न सर्वभूतप्रेरणकृतपापप्रसक्तिरिति भावः ॥ २० ॥"
                            }
                        ]
                    },
                    {
                        "verse_number": 65,
                        "original_text": "[मुख्यप्राणस्य श्रेष्ठत्वप्नदर्शनम्] \nअथातो व्रतमीमाँसा - प्रजापतिर्ह कर्माणि ससृजे । तानि सृष्टान्यन्यो- न्येनास्पर्धन्त । वदिष्याम्येवाहमिति वाग्दध्ने । द्रक्ष्याम्यहमिति चक्षुः । श्रोष्याम्यहमिति श्रोत्रम् । एवमन्यानि कर्माणि यथाकर्म । तानि मृत्युश्श्रमो भूत्वोपयेमे । तान्यानोत् । तान्याप्त्वा मृत्युरवारुन्धत् । तस्माच्छ्राम्यत्येव वाक्, श्राम्यति चक्षुः, श्राम्यति श्रोत्रम् । अथेममेव नाप्नोत्, योऽयं मध्यमः प्राणः । तानि ज्ञातुं दध्निरे अयं वै नः श्रेष्ठो यः सञ्चरँश्चासञ्चरँश्च न व्यथते, अथो न रिष्यति । हन्तास्यैव सर्वे रूपमसामेति । त एतस्यैव सर्वे रूपमभवन् । तस्मादेत एतेनाख्यायन्ते प्राणा इति । तेन ह वाव तत्कुलमाचक्षते यस्मिन् कुले भवति, य एवँ वेद; य उ हैवंविदा स्पर्धते, अनुशुष्य हैवान्ततो म्रियते इत्यध्यात्मम् ॥ २१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -'एवमत्र' वाङ्मनःप्राणानां साधारण्येन उपास्यत्वमुक्तम् । तत्र प्राणस्य श्रैष्ट्यनिर्धारणाय आरभते - अथातो व्रतमीमांसा इति । अथ - अनन्तरम् अतः - एतावत्पर्यन्तं सामान्येन वाङ्मनःप्राणानाँ त्रयाणामप्युपासनस्य उक्तत्वात् व्रतस्य - उपासनात्मकव्रतस्य मीमांसा - विचारः । प्रवर्तत इति शेषः । एतेषां प्रयाणां मध्ये किं विषयकमुपासनं मुख्यतया कर्तव्यमिति विचार्यत इति यावत् । प्रजापतिर्ह कर्माणि ससृजे इति । हः - प्रसिद्धौ । प्रजापतिः - चतुर्मुखः, प्रजापतिशब्दमुख्यार्थः सर्वेश्वरो\nवा चतुर्मुखद्वारा कर्माणि - कर्मज्ञानेन्द्रियाणि व्यष्टिरूपाणि ससृजे - सृष्टवान् इत्यर्थः तानि सृष्टान्यन्योन्येनास्पर्धन्त । एवं सृष्टानि तानि - इन्द्रियाणि परस्परं स्वस्व व्यापाराधिक्याभिमानेन स्पर्धां कृतवन्ति इत्यर्थः । कथं? वदिष्याम्येवाहमिति वाग् दध्रे इति । 'धृङ् अवस्थाने (धा.पा.४१३) इति हि धातुः । अहमेव वदिष्यामि, नान्यः कश्चिन्मत्तः वक्तुं समर्थ इति वाक् दध्रे - अभिमन्यमाना स्थितवती इत्यर्थः । द्रक्ष्याम्यहमितिचक्षुः इत्यादि । स्पष्टोऽर्थः । एवमन्यानि कर्माणि यथाकर्म इति । एवं अहमेव स्प्रक्ष्यामि, अहमेव गृह्णामि इत्यादि प्रकारेण अन्यान्यपि कर्माणि . इन्द्रियाणि यथाकर्म - यथा स्वविषयमभिमन्यमानानि' अवस्थितवन्ति इत्यर्थः ।तानि मृत्युः श्रमो भूत्वोपयेमे इति । तानि - एवं दुरभिमानेनाविरतं स्वस्वव्यापारेषु वर्तमानानि वाक् चक्षुरादीनि मृत्युः - व्यापारनिरोधको देवताविशेषः श्रमोभूत्वा । ग्लानिरूपस्सन् उपयेमे - समीपं प्राप्त इत्यर्थः । तान्याप्नोत् - श्रमरूपो मृत्युः तानि - इन्द्रियाणि आप्नोत् - प्राप्तवान् । तान्याप्त्वा मृत्युरवारुन्धत् । तानि - इन्द्रियाणि आप्त्वा\nप्राप्य अवारुन्धत् - अवरोधं कृतवान् । कार्यासमर्थानि अकरोत् इत्यर्थः । अत्र उपयेमे आप्नोत्, अवारुन्धत् इति क्रमोक्तिः, श्रमस्य क्रमाभिवृद्ध्या कार्या सामर्थ्यप्रयोजकता- भिप्रायेणेति द्रष्टव्यम् । अत्र प्रत्यक्षं प्रमाणयति - तस्मात् श्राम्यत्येव इत्यादिना । श्राम्यति श्रमं प्राप्नोति इत्यर्थः । निरन्तरव्यापारे वागादीनां श्रमप्राप्तिः अद्यापि दृश्यमानापूर्वमप्येवमेव समभवत् इत्यर्थे ज्ञापिका इत्यर्थः । वागाधुक्तिः सर्वेन्द्रियोपलक्षणार्था । अथ विवक्षितं मुख्यप्राणस्य श्रेष्ठ्यं वक्तुं तस्य इन्द्रियेभ्यः वैलक्षण्यमाह - अथेममेव नाप्नोद्योऽयं मध्यमः प्राण इति । योऽयं\nप्रसिद्धः मध्यमः - देहमध्ये 'वर्तमानः प्राणः, तमेव', निरन्तरमुच्छ्वासादिव्यापारे वर्तमानमपि वागादीनिव श्रमो नाप्नोत् इत्यर्थः । अद्यापि हि प्राणस्य उच्छ्वासादौ श्रमाभावो दृश्यते अत एवेति भावः । तानि ज्ञातुं दध्रिरे । तानि - 'श्रान्तानि वागादीनीन्द्रियाणि', अस्माकं निरन्तरं व्यापारं कुर्वतां मध्ये यं श्रमरूपो मृत्युः न प्राप्तः, स श्रेष्ठो भविष्यति । अतः अस्मासु श्रमरहितः कः श्रेष्ठः इति ज्ञातुं दध्रिरे - निश्चयेन 'प्रवृत्तानि' इत्यर्थः । धृङ् अवस्थाने (धा.पा. ६००) इति हि धातुः । अयं वै नः श्रेष्ठो य इत्यादि । एवं ज्ञातुं प्रवृत्तानि इन्द्रियाणि अस्माकं निरन्तरव्यापारेऽप्यश्रमं मुख्यप्राणं दृष्ट्वा इति चिश्चितवन्तः । किमिति ? अयं वै - अयमेव मुख्यःप्राणः नः - अस्माकं प्राणानां मध्ये श्रेष्ठः । यतोऽयं सञ्चरन्नपि असञ्चरन्निव न व्यथते - न श्रमं प्राप्नोति । अत्र असञ्चरन्निति दृष्टान्तार्थम् । अथो शब्दः अप्यर्थः । न रिष्यति न हिंस्यतेऽपि । 'रुष रिष हिंसायाम् (धा.पा. ६९३, ६९४) इति हि धातुः । हन्त इत्यनुरूपप्रधानलाभजे हर्षे । तस्मादयमेव अस्माकं श्रेष्ठ इति हेतोरस्यैव मुख्यप्राणस्य सर्वे वयं वागादयो रूपमसाम - तदैधीनप्रवृत्तयो भवेम इति - इत्येवं निश्चित्य ते सर्वे वागादयः एतस्यैव - मुख्यप्राणस्य रूपमभवन् तदधीनवृत्तयोऽभवन् इत्यर्थः ॥ अत एव त इन्द्रियाणि (ब्र.सू.२-४-१५) इत्यधिकरणे सर्वेन्द्रियाणां मुख्यप्राणाधीनवृत्तित्वेन वृत्तिवैलक्षण्यात् न मुख्यप्राणस्य इन्द्रियान्तर्भाव इत्युक्तम् । तथा हि तत्र किं सर्वे प्राणशब्दनिर्दिष्टा इन्द्रियाणि उत मुख्यप्राणव्यतिरिक्ता एवेति विशये जीवोपकरणत्वाविशेषात्, प्राणशब्दवाच्यत्वाविशेषाच्च मुख्यप्राणाश्च इन्द्रियाणि इति पूर्वपक्षे प्राप्ते - त इन्द्रियाणि तद्व्यपदेशादन्यत्र श्रेष्ठात् (ब्र.सू.२-४-१५), भेदश्रुतेर्वैलक्षण्याच्च (ब्र.सू.२-४-१६) इति सूत्रद्वयेन सिद्धान्तितम् । अयमर्थः - त एव वागादय इन्द्रियाणि न तु श्रेष्ठप्राणः । ततः श्रेष्ठ प्राणादन्यत्रैव - इतरेष्वेव, इन्द्रियाणि दशैकञ्च (भ.गी.१३-५) इति इन्द्रियत्वव्यपदेशात् । किञ्च भेदश्रुतेः - एतस्माज्जायते प्राणो मनस्सर्वेन्द्रियाणि च (मुं.उ.२-१-३) इति प्राणापेक्षया इन्द्रियाणां भेदव्यपदेशात् न श्रेष्ठः प्राण इन्द्रियम् । न च तत्रैव मनस्सर्वेन्द्रियाणि च, इति मनसोऽपि भेदव्यपदेशात् इन्द्रियत्वाभावः शक्यशङ्कः । मनष्षष्ठानीन्द्रियाणि (भ.गी.१५-७) इन्द्रियाणि दशैकं च (भ.गी.१३-५) इत्यादिनां मनसः इन्द्रियान्तर्भावग्राहकप्रमाणानां परोक्तरीत्या गामग्निं ब्राह्मणञ्चैव त्रीणि तेजांसि न स्पृशेत्' इत्यत्र अतेजोभ्यां गोब्राह्मणाभ्यां तेजस्सङ्ख्यापूरणवत्; वेदानध्यापयामास महाभारतपञ्चमान् (महा.भा.आदि.५७-७४) इत्यादौ अवेदेन भारतेन वेदसङ्ख्या पूरणवच्च अनिन्द्रियेण मनसा इन्द्रियसङ्ख्यापूरकतया अन्यथासिद्धत्वेऽपि इन्द्रियाणां मनश्चास्मि (भ.गी.१०-२२) इत्यनन्यथासिद्धप्रमाणसद्भावेन मनस इन्द्रियत्वध्रौव्यात्; मुख्यप्राणे इन्द्रियत्वग्राहक प्रमाणाभावाञ्च अतः प्राणो मनस्सर्वेन्द्रियाणि (मुं.उ. २-१-३) इति श्रुतौ प्राणे न . गोबलीवर्दन्यायावतारः। । मनसि तु तदवतारोऽस्त्येवेति द्रष्टव्यम् । वैलक्षण्याच्च । एतस्यैव सर्वे रूपमभवन् इति 'चक्षुरादीना तदधीनप्रवृत्तित्वलक्षणकार्य'वैलक्षण्यदर्शनाञ्च इन्द्रियेभ्यो भिन्न एव प्राण इति । प्रकृतमनुसरामः । तस्मादेते एतेनाख्यायन्ते प्राणा इति इति । यस्मात्कारणात् वागाद्याः प्राणस्यैव रूपमभवन् , तस्मात् एते - वागादयः एतेन - प्राणनाम्नैव प्राणा इत्येव उच्यन्ते । अतो मनोवागाद्यपेक्षया प्राणस्यैव श्रैष्ठ्यमिति स एव मुख्यतया उपास्य इति भावः। एवमध्यात्मोपास्यविषयमीमासां परिसमाप्योपासकस्य फलमाह - तेन ह वाव तत्कुलमाचक्षते यस्मिन् कुले भवति य एवं वेद इति । यः एवं - पूर्वोक्तप्रकारेण 'मुख्यप्राणं वेद, स यस्मिन् कुले भवति - जायते तत् कुलं तन्नाम्नैव ह - प्रसिद्धमाचक्षते'; यथा रघुकुलं यदुकुलमिति । कुलश्रेष्ठो भवतीति यावत् । य उ हैवं विदा स्पर्धते , अनुशुष्य हैवान्ततो म्रियते इति । उ शब्दोऽधारणे । ह शब्दः प्रसिद्धौ । यः पुमान् एवंविदा\n'उक्तगुणविशिष्टप्राणविदा साकं स्पर्धते, सः अनुशुष्यैव - शुष्को भूत्वा अन्ततः . बहुकालेन म्रियते, चिरकालं रोगादिशुष्कशरीरो म्रियते - न सहसा इत्यर्थः । ह - प्रसिद्ध प्राणोपासनमाहात्म्यमित्यर्थः । इत्यध्यात्मम् - 'प्राणोपासनप्रकार उक्त इति शेषः ॥ २१ ॥"
                            }
                        ]
                    },
                    {
                        "verse_number": 66,
                        "original_text": "[देवताविषयक उपासनाप्रकारः, वायोः श्रेष्ठत्वकथनम्] \nअथाधिदैवतम् - ज्वलिष्याम्येवाहमित्यग्निर्दघ्रे, तप्स्याम्यहमित्यादित्यो भास्याम्यहमिति चन्द्रमाः । एवमन्या देवता यथादैवतम् । स यथैषां प्राणानां मध्यम प्राणः, एवमेतासां देवतानां वायुः । म्लोचन्ति ह्यन्या देवताः, न वायुः । सैषानस्तमिता देवता यद्वायुः ॥ २२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथाधिदैवतम् । उपासनाप्रकार उच्यते इति शेषः । ज्वलिष्याम्येवाह- मित्यग्निर्दध्रे । अहमेव ज्वलिष्यामि; मत्समः कोऽपिज्वलनव्यापारे नास्तीति अग्निः - दध्रे - धृतवान् ; चिश्चित्य निरन्तरज्वलनपरो बभूव इत्यर्थः । तस्याम्यहमित्यादित्यो भास्याम्यहमिति चन्द्रमाः इति । स्पष्टोऽर्थः । एवमन्या देवता यथादैवतम् इति । एवमेव अन्याः - श्रोत्राद्यभिमानिन्यः दिगादिदेवताः यथादैवतम् - तत्तद्देवतावृत्तिमनतिक्रम्य अभि'मेनिरे'; तथा निरन्तरं स्वस्वव्यापारपराश्चाश्चाभूवन् इत्यर्थः । स यथैषां - यथा अध्यात्मम् इतरेषां 'वागादि प्राणानां' मध्ये हृदयमध्यवर्ती सः - पूर्वोक्तमुख्यप्राणः श्रेष्ठः\nएवमधिदैवतम् इतरासाम् अग्निसूर्यादिदेवतानां मध्ये वायुः 'श्रेष्ठः इत्यर्थः । तत्र हेतुमाह - म्लोचन्ति ह्यन्या देवताः न वायु रिति । इतरा अग्निसूर्याद्याः देवताः म्लोचन्ति\nअस्तं गच्छन्ति; न वायुः । तस्य अहोरात्रमेकरूपत्वादिति भावः । सैषानस्तमित इति । यद्वायुः - यदितिलिङ्गव्यत्ययः छान्दसः । यो वायुरित्युच्यते, सैषानस्तमिता देवता । तस्मादधिदैवतं वायुरेव श्रेष्ठत्वेन निर्धारितः पूर्ववदग्निसूर्यादिभिः देवतैः । अतः प्राधान्येन स एव उपास्य इति भावः ॥ २२ ॥"
                            }
                        ]
                    },
                    {
                        "verse_number": 67,
                        "original_text": "[प्राणनापाननविधानम्]\nअथैष श्लोको भवति- यतश्चोदेति सूर्योस्तं यत्र च गच्छतीति । प्राणाद्वा एव उदेति प्राणेऽस्तमेति । तं देवाश्चक्रिरे धर्म स एवाद्य स उ श्व इति । यद्वा एतेऽमुर्ह्यघ्रियन्त तदेवाप्यद्य कुर्वन्ति । तस्मात् एकमेव व्रतमाचरेत् - प्राण्यावाच्चैवापान्याच्य, नेन्मा पाप्मा मृत्युराप्नुवदिति । यद्यु चरेत् समापिपयिषेत् । तेनो एतस्यै देवतायै सायुज्यँ सलोकतां जयति ॥ २३ ॥ ॥ इति तृतीयोध्याये पञ्चम ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - उक्तार्थे साक्षितया मन्त्रं पठितुमाह - अथैष श्लोको भवति इति । प्रकृतविषये अयं श्लोकः 'संवादको भवतीत्यर्थः । यतश्चोदेति सूर्योऽस्तं यत्र च गच्छति इत्यमुं पठितं श्लोकार्धं स्वयमेव व्याचष्टे श्रुतिः, प्राणाद्वा एष उदेति प्राणेऽसमेति इति । अत्र प्राणशब्दार्थो वायुः । वायुप्रेरणाधीनत्वात् आदित्यादिगतेः अग्न्यादित्यादेरुदयास्तमयौ वाय्वाधीनौ इत्यतो वायोरेव भवतः इति भावः । श्लोकस्य उत्तरार्धमाह - 'तं देवाश्चक्रिरे धर्म स उ श्व इति इति । तं - प्राणमेव देवाः - अध्यात्मं वागादयः, अधिदैवतम् अग्न्यादित्यादयश्च धर्मं चक्रिरे - प्राणोपासनमेवः श्रेयस्साधनमिति निश्चितवन्तः । अतः स एव धर्मः अद्याप्यनुष्ठेयः, श्वोऽप्यनुष्ठेयः इति । अमुमेवमन्त्रोत्तरार्धस्य अर्थं स्वयं संक्षिप्याह श्रुतिः - यद्वा एतेऽमुर्ह्यघ्रियन्त तदेवाप्यद्य कुर्वन्ति इति । वै शब्दोऽवधारणे यत् - यस्मात्कारणात् एते वागाद्याः देवाः अमुर्हि - अमुष्मिन् काले मुख्यप्राणम् अघ्रियन्त - उपास्यत्वेन अवधृतवन्तः, तस्मादद्यापि तदेव कुर्वन्ति - मुख्यप्राणोपासनमेव अनुतिष्ठन्ति इत्यर्थः । एवं श्रुतिः मीमांसां परिसमाप्य तत्र निश्चितमर्थमाह - तस्मादेकमेवव्रतं चरेत्\nइति। तस्मात् -उक्तहेतुभिः एकं व्रतं -मुख्यप्राणोपासनमेव चरेत् -आचरेत् अनुतिष्ठेत् इत्यर्थः । एवं मुख्यप्राणोपासनप्रकारं विधाय, अथ तत्प्रकारकमाह . प्राण्याच्चैवापान्याच्च, नेन्मा पाप्मा मृत्युराप्नुवदिति इति । उक्तप्राणोपासनारम्य- समये प्राण्यादपान्याच्चैव - प्राणनापानने - रेचकपूरके उपासनाङ्गतया कुर्यात् । किमर्थम्? मां - माम् इच्छब्दोऽवधारणे पाप्मा पापरूपः श्रमरूपो मृत्युः नाप्नुवत् - शत्रन्तोयं शब्दः, मा नावाप्नुयात् इति बुद्ध्या इत्यर्थः । अन्यथा प्राणनापाननाकरणे श्रमेण व्यापारावरोधः स्यादिति भावः । किञ्च यद्यु चरेत् समापिपयिषेत् । यदीदं प्रथममुपक्रमेत् तर्हि समापिपयिषेत् समापनं कर्तुमिच्छेत् - समापनं कुर्यादेव मध्ये विच्छेदं न कुर्यात् इत्यर्थः । एवं साङ्गमुपासनमुक्त्वाऽथ तत्फलमाह - तेनो एतस्यै देवतायै सायुज्यं सलोकतां जयति इति । उ शब्दोऽवधारणे । एतस्यै देवतायै\nइति विभक्तिव्यत्ययश्छान्दसः । एतस्या देवताया इत्यर्थः । तेन - अनुष्ठितेन 'प्राणोपासनेन एतस्याः प्राणदेवताया 'एव सायुज्यं समानगुणयोगं सालोक्यञ्च प्राप्नोति इत्यर्थः ॥ २३ ॥ ॥ इति तृतीयाध्याय पञ्चमब्राह्मण प्रकाशिका ॥"
                            }
                        ]
                    },
                    {
                        "verse_number": 68,
                        "original_text": "तृतीयाध्याये षष्ठं ब्राह्मणम् \n[आत्मनः नामरूपकर्मत्रयात्मत्वम्]\nत्रयं वा इदं नाम रूपं कर्म । तेषां नाम्नाम् वागित्येतदेषामुक्थम् ।अतो हि सर्वाणि नामान्युत्तिष्ठन्ति । एतदेषाँ साम ; एतद्धि सर्वैर्नामभिस्समम् । एतदेषां ब्रह्म । एतद्धि सर्वाणि नामानि बिभर्ति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- त्रयं वा इदं नामरूपं कर्म इति । चेतनाचेतनात्मके जगति इदं -. परिदृश्यमानम् अचेतनात्मकं जगत् त्रयमेव । किं तत्? नामरूपं कर्मेति । अत्र कर्म . जीवीयपुण्यपापात्मकम् अचेतनस्य नामरूपात्मकपरिणामे कारणम् । तत्कार्य\nदेवमनुष्यादिनामरूपात्मकं जगत् - एतत्त्रितयरूपमेव इत्यर्थः । तेषां - नामरूपकर्मणां\nमध्ये एषां नाम्नां देवो मनुष्या घटः पट इत्यादीनां वागिति शब्दनिर्दिष्टमेतत् - 'वागिन्द्रियात्मकं वस्तु उक्थं - 'उत्पादनमित्यर्थः । तदेव प्रदर्शयति - अतो हि सर्वाणि नामान्युत्तिष्ठन्ति\nइति । वागिन्द्रियाधीनत्वात् सर्वेषां नाम्नाम् अभिलापस्य अतः - वागिन्द्रियादेव सर्वाणि नामानि अनुतिष्ठन्ति - जायन्ते इति हि - प्रसिद्धमित्यर्थः । कथमेकेन वागिन्द्रियेण अनन्तानाम् अभिलाप इत्यत्राह - एतदेषां साम इति । वागित्येतत् एषां - सर्वेषां नाम्नां साम इत्यर्थः । तत्र सामपदार्थं विवृण्वन् एतदुपपादयति - एतद्धि सर्वेर्नामभिस्समम्\nइति । कार्यानुरूपत्वात् कारणस्य सर्वैर्नामभिः समं - सर्वनामानुरूपमेव वागिन्द्रियम् इत्यर्थः । समत्वमेव सामत्वमिति भावः । एतदेषां ब्रह्म इति । वागित्येतदेषां नाम्नां ब्रह्म इत्यर्थः । 'ब्रह्मशब्दार्थविवरणेन एतदुपपादयति' - एतद्धि सर्वाणि नामानि 'बिभर्ति\nइति । भर्तृत्वमेव बृहत्वरूपं ब्रह्मत्वम् । अतः एतत् - वागिन्द्रियं सर्वाणि नामानि बिभर्तीति भर्तृत्वात् वागिन्द्रियस्य नामानि प्रति ब्रह्मत्वमिति भावः । एवमुत्तरत्रापि द्रष्टव्यम् ॥ १ ॥"
                            }
                        ]
                    },
                    {
                        "verse_number": 69,
                        "original_text": "अथ रूपाणां चक्षुरित्येतदेषामुक्थमतो हि सर्वाणि रूपाण्युत्तिष्ठन्ति । एतदेषाँ सामः एतद्धि सर्वैरूपैः समम् । एतदेषां ब्रह्म। एतद्धि सर्वाणि रूपाणि बिभर्ति ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथ 'रूपाणां चक्षुरित्येतदेषामुक्थम् इति । पूर्ववदर्थः । अतो हि सर्वाणि रूपाण्युत्तिष्ठन्ति इति । रूपज्ञानस्य चक्षुः उत्थितत्वात् रूपस्य चक्षुरुत्थितत्व. व्यवहार औपचारिकः । एतदेषां सामैतद्धि सर्वरूपैस्समम् इति । सर्वरूपज्ञान- जनकत्वाञ्चक्षुषः कारणस्य कार्यसमत्वोक्तिः । एतदेषां ब्रह्मतद्धि सर्वाणि रूपाणि बिभर्ति इति । चक्षुषो 'रूपज्ञानभर्तृत्वाद्रूपभरणं' तज्ज्ञानद्वारा द्रष्टव्यम् ॥ २ ॥"
                            }
                        ]
                    },
                    {
                        "verse_number": 70,
                        "original_text": "अथ कर्मणाम् - आत्मेत्येतदेषामुक्थम्। \nअतो हि सर्वाणि कर्माण्यु- त्तिष्ठन्ति । एतदेषाँ साम; एतद्धि सर्वेः कर्मभिस्समम् । एतदेषां ब्रह्म; एतनि सर्वाणि कर्माणि बिभर्ति । तदेत् त्रयँ सदेकमयमात्मा । आत्मो एकस्सन्नेतत्रयम् । तदेतदमृतँ सत्येन च्छन्नम् । प्राणो वा अमृतम्, नामरूपे सत्यम् । ताभ्यामयं 'प्राणश्छन्नः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथ कर्मणाम् इत्यादि । अत्र कर्मशब्दः पुण्यपापात्मककर्मपर इति पूर्वमुक्तम् । आत्मशब्दो जीवपरः । आत्मन एव पुण्यपापानि जायन्ते । स च सर्वपुण्यपापाकर्तृत्वानुरूपः, सर्वपुण्यपापानां भर्ता चेत्यर्थः । 'पदानामर्थः स्पष्टः । तदेतत्त्रयं सदेकमयमात्मा इति । एवं नामरूपकर्मात्मकस्य अचेतनस्य चेतनभूतात् प्रत्यगात्मनः जीवात् अत्यन्तवैलक्षण्येऽपि नामरूपकर्मलक्षणं तदेतत्त्रियम् एकं सदयमात्मा\nनामरूपकर्माण्यात्मना अगृहीतविवेकानि पामराणामेकमिव भवन्ति इत्यर्थः । तदेतत् द्रढयति - आत्मो एकस्सन्नेतत्त्रयम् इति । विवेकिनां त्रयमेतत् अविवेकिनामेक आत्मैव इत्यर्थः । उ शब्दोऽवधारणे । अविवेकिभिः आत्मा पृथक् कुतो न ज्ञायत इत्यत्राह तदेतदमृतं सत्येन च्छन्नम् । तदेतद्वाक्यम् अमृतसत्यशब्दविवरणपूर्वकं श्रुतिः 'स्वयमेव व्याचष्टे' - प्राणो वा अमृतं नामरूपे सत्यम् ताभ्यामयं प्राणश्छन्नः इति । अत्र प्राणशब्दो 'बद्धजीवपरः प्राणो वा आशाया भूयान् (छां.उ.७-१५-१) इत्यादौ प्राणशब्दस्य 'बद्धजीवे प्रयोगात् । सत्यं - 'पुण्यपापकर्मफलम्' इत्यर्थः । ऋतं पिबन्तौ (क.उ. ३-१) इत्यादी सत्यापरपर्यायस्य ऋतशब्दस्य कर्मफले प्रयोगदर्शनात् । कर्मफलं हि अवश्यंभावितया सत्यं भवितुमर्हति । तथा च पूर्ववाक्ये अमृतमित्युक्तः प्राणः - जीवात्मा । सत्यशब्दोक्ते\nच नामरूपे, ताभ्यां - नामरूपाभ्यामयं प्राणशब्दितः प्रत्यगात्मा छन्नः । अतः पामरैः न ज्ञायते विविच्येति पूर्ववाक्यार्थः; ततश्च कर्मफल भूताभ्यां नामरूपाभ्यां 'सपिण्डितोयं स्वयम् अमृतः- अपहतपाप्मत्वादिमानेव आत्मा व्याधकुलसंवर्धित राजकुमारवत् \"ताभ्यां प्रच्छन्नो भवति, नामरूपाभ्याम् अगृहीतविवेको 'भवतीति पूर्ववाक्यफलितार्थ इत्यर्थः । केचित्तु - प्राणशब्दविवृतोऽयममृतशब्दः निरुपाधिकामृतप्राणशब्दवाच्य परमात्मपरः । तथा च स एव नामरूपात्मक जगतोऽन्तर्यामी सन् जीवकर्मफलतया स्वसृष्टाभ्यां ताभ्यां स्वयमेव विशिष्टो भवति इति वाक्यार्थः । ततश्च तद्धेदं तर्ह्यव्याकृतमासीत्तन्नामरूपाभ्यां व्याक्रियत (बृ.उ.१-४-७) इत्यादौ प्रपञ्चितस्य परमात्मन एव सर्वनामरूपभाक्त्वत्व- मित्यस्यार्थस्य निगमनपरोऽयं ताभ्यामयं प्राणश्छन्न इत्यन्तसन्दर्भ इत्यपि वदन्ति ॥ ३ ॥ ॥ \nइति तृतीयाध्याये षष्ठब्राह्मण प्रकाशिका ॥ \n॥ इति तृतीयोऽध्यायः ॥"
                            }
                        ]
                    }
                ]
            },
            {
                "title": "Chapter - 2",
                "number": 2,
                "verses": [
                    {
                        "verse_number": 1,
                        "original_text": "चतुर्थोऽध्यायः प्रथमब्राह्मणम् - बालाकिविद्या \n[गार्ग्यजातशत्रुसंवादः] \nदृप्तबालाकिर्हानूचानो गार्ग्य आस । स होवाचाजातशत्रुं काश्यम्, ब्रह्म ते ब्रवाणीति । स होवाचाजातशत्रुः, सहस्रमेतस्यां वाचि दद्मो जनको जनक इति वै जना धावन्तीति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तृतीयाऽध्याये तद्धेदं तर्ह्यव्याकृतमासीत् इत्युपक्षिप्तस्य ब्रह्मणो जगत्कारणत्वस्य प्रपञ्चनाय अयमध्याय आरभ्यते - दृप्तबालाकिर्हानुचानो गार्ग्य आस इति । दृप्तः-\nगविष्ठः, बलाकस्य अपत्यं बालाकिः । दृप्तश्चासौ बालाकश्चेति स तथोक्तः । ह शब्दः\nवृत्तार्थस्मरणे । 'अनूचानः' - अङ्गाध्यायी । एकां शाखामधीत्य श्रोत्रियोऽङ्गाध्यय्यनूचानः इति स्मृतेः । अत्यन्त अमीमांसित वेदार्थ इत्युक्तं भवति । गार्ग्यः - गोत्रतो गार्ग्यः। आस . बभूव । स होवाचाजातशत्रुं काश्यं ब्रह्म ते ब्रवाणि इति । सः- बालाकिः काश्यं - काशिराजम् अजातशत्रुनामानं प्राप्य ब्रह्म ते ब्रवाणि इत्युक्तवानित्यर्थः । महाब्रह्मवित्समीपे अयं बालः कथं वक्तुं उत्सहत इत्याश्चर्यार्थो हशब्दः । स होवाचाजातशत्रुः इति । अत्र हशब्देन तस्य राज्ञः ब्रह्मवित्सु वात्सल्यातिशयं दर्शयति श्रुतिः । तामेव अजातशत्रोरुक्तिं दर्शयन्ती तयैव तेषु तद्वात्सल्यं सहेतुकं विशदयति - सहस्रमेतस्यां वाचि दद्मो जनको जनक इति वै जना धावन्ति इति । ब्रह्म ते ब्रवाणीत्येतस्यामेव वाचि निमित्ते गवां सहस्रं प्रयच्छामः । मत्समीपमागत्य, ब्रह्म ते उपदिशामि इति शब्दप्रयोक्ता कोऽप्येतावन्तं कालं न दृष्टः । सर्वेऽपि हि ब्रह्मविदः, जनक एव ब्रह्म शुश्रुषुः जनक एव दाता चेति जनकस्य समीपमेव धावन्ति । भवांस्तु मत्समीपमागत्य ब्रह्म ते ब्रवाणीत्युक्तवान् । अतः अनेनैव वाक्येन तोषितोऽहं गवां सहस्रं, ब्रवाणि इति वाङ्मात्रेणैव प्रपच्छामीति भावः ॥ १ ॥"
                            }
                        ]
                    },
                    {
                        "verse_number": 2,
                        "original_text": "[अजातशत्रवे आदित्यब्रह्मोपदेशः] \nस होवाच गार्ग्यो य एवासावादित्ये पुरुष एवमेवाहं ब्रह्मोपास इति । स होवाचाजातशत्रुर्मा मैतस्मिन् संवदिष्ठाः, अतिष्ठास्सर्वेषां भूतानां मूर्धा राजेति वा अहमेतमुपास इति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच गार्ग्यो य एवासावादित्ये पुरुष एतमेवाहं ब्रह्मोपास इति -\nइति। आदित्ये - आदित्यमण्डले योऽयं पुरुषः अभिमानितया वर्तते, एतमेव आदित्यपुरुषं अहमुपासे । तदेव ब्रह्म । अतः त्वमपि तद्ब्रह्मोपास्स्व इति भावः । स होवाचाजातशत्रुः मामैतस्मिन् संवदिष्ठाः । स च अजातशत्रुरेतचच्छ्रुत्वा उवाच । किमिति? मा - मां प्रति एतस्मिन् - आदित्यपुरुषविषये मा संवदिष्ठाः - संवादं 'माकार्षीः । अज्ञाते हि विषये संवादः कर्तव्यः, अयं तु ज्ञात एवेति भावः । कथमित्यत्राह - अतिष्ठाः सर्वेषां भूतानां मूर्धा राजेति वा अहमेतमुपास इति । वै शब्दोऽवधारणे; प्रसिद्धौ वा । अतीत्य - सर्वानतीत्य तिष्ठतीति अतिष्ठाः - आतो मनिन् (पा.सू.३.२.७४.) इत्यादिना विच् प्रत्ययः । सर्वेषां भूतानाञ्च मूर्धेव मूर्धा - श्रेष्ठः, दीप्तिगुणोपेतत्वात् राजा इति\nएतैरतिष्ठात्वसर्वभूतमूर्धत्वराजत्वैर्विशिष्टमेतम् आदित्यपुरुषमहमुपासे । अतोऽस्य ज्ञातत्वात् अस्मिन् विषये संवादो न कर्तव्यः इत्यर्थः । स्वोक्तस्य फलं दर्शयति-स च एवमेवमुपास्ते अतिष्ठाः सर्वेषां भूतानां मूर्धा राजा भवति इति । य एतमादित्यमेवम् उक्तगुणविशिष्टमुपास्ते, सोऽयमप्रतिष्ठात्वादिगुणविशिष्टादित्योपासनवशात् स्वयमपि तत्क्रतुन्यायात् तद्गुणयुक्तो भवतीति भावः । अत्र य एषोऽन्तरादित्ये (छां.उ.१.६.६.) इत्याद्युक्तः परमात्मा उच्यते इति न भ्रमितव्यः, उत्तरखण्डेषु वक्ष्यमाणाब्रह्मभूतचन्द्रादि- पुरुषसहपाठात्, अस्य परब्रह्मनिषेधाञ्च इति द्रष्टव्यम् ॥ २ ॥"
                            }
                        ]
                    },
                    {
                        "verse_number": 3,
                        "original_text": "[चन्द्रब्रह्मोपदेशः] स होवाच गार्ग्यो य एवासौ चन्द्रे पुरुष एतमेवाहं ब्रह्मोपास इति । स होवाचाजातशत्रुर्मामैतस्मिन् संवदिष्ठा बृहति पाण्डरवासाः सोमोराजेति वा अहमेतमुपास इति, स य एतमेवमुपास्ते अहरहर्ह सुतः प्रसुतो भवति, नास्यान्नं क्षीयते ॥३॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवासौ चन्द्र इत्यादि । चन्द्रे - चन्द्रमण्डले- तदभिमानितया वर्तते यश्चन्द्रः, तमहमुपास इति गार्ग्य आह इत्यर्थः । स होवाचाजातशत्रुः\nइत्यादि । पूर्ववत् । बृहत् पाण्डरवासास्सोमो राजेति वा अहमेवमुपास इति इति । बृहन् - महान्, पाण्डरं - शुक्लं किरणरूपं वासः- वस्त्रं जगदाच्छादकं यस्य स पाण्डरवासाः । उक्तञ्च व्यासार्यैः, ‘पाण्डरैः अंशुभिः जगदाच्छादकत्वात् पाण्डर- वासस्त्वम्' इति, सोमो राजा - यज्ञसाधनभूतसोमराजशब्दितलताविशेषेणैकशब्दाभिलाप- प्रयुक्ततदभेदेन वा, चन्द्रस्य ओषधीशतया सोमराजशब्दवाच्यलताविशेषलक्षणौषधीनामीशतया ईशेशितव्यसम्बन्धकृताभेदेन वा सोमो राजेति च एतैर्गुणैः एतं - चन्द्रपुरुषम् 'अहमुपासे इत्यर्थः । सोमलताऽभिन्नत्वेन उपासनफलमाह - स च एतमेवमुपास्ते अहरहर्ह सुतः प्रसुतो भवति नास्यान्नं क्षीयते इति । सुत इति प्रसुत इति च कर्तरि क्तः । उक्तगुणविशिष्ट चन्द्रोपासकः अहरहः सोमं सुतवान् इत्यर्थः । प्रकृतिविकृतिभेदविवक्षया सुतः प्रसुतः इत्युक्तिः । चन्द्रस्य अन्नभूतसोमशब्दवाच्यलतात्मकत्वेन उपास्यत्वात् अन्नाक्षयत्वफलकथनमपि तत्क्रतुन्यायात् युज्यत इति द्रष्टव्यम् । केचितु चन्द्रस्य स्वत एव देवान्नभूतसोमत्वात् तत्त्वेन उपासनस्यैव अन्नक्षयाभावः फलम् । तस्यैव सोमराजशब्द मुख्यार्थत्वेन उपासनस्य यथार्थ्यसंभवे सोम राजशब्दवाच्य- लताभेदोपासनाभ्युपगमस्य व्यर्थत्वात्। न चैवं सुतः प्रसुत इति सोमसत्त्वरूपफलकीर्तनम् अयुक्तमिति वाच्यम्। चन्द्रस्य सोमराजत्वेनोपासने सोमराजशब्दवाच्यलताविशेषस्वरूप- फलकीर्तननेविरोधाभावात्; एकशब्दरूषित्वरूपप्रत्यासत्तिसत्वात् इति बान्ति ॥3॥"
                            }
                        ]
                    },
                    {
                        "verse_number": 4,
                        "original_text": "[विद्युद्ब्रह्मोपदेशः] स होवाच गार्ग्यो य एवासौ विद्युति पुरुष एतमेवाहं ब्रह्मोपास इति । स होवाचजातशत्रुर्मामैतस्मिन् संवदिष्ठाः, तेजस्वीति वा अहमेतमुपास इति, स य एतमेवमुपास्ते तेजस्वी ह भवति, तेजस्विनी हास्य प्रजा भवति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच गार्ग्यो य एवासौ विद्युति इत्यादि । विद्युति - विद्यमानस्य विद्युदभिमानिनः पुरुषस्य तेजस्वित्वेन गुणेन उपासनेन स्वयमपि तेजस्वी भवति तदुपासकः तत्पुत्रश्च तेजस्वी भवति इत्यर्थः । प्रजा - पुत्र इत्यर्थः । शिष्टं स्पष्टम् ॥ ४ ॥"
                            }
                        ]
                    },
                    {
                        "verse_number": 5,
                        "original_text": "[आकाशब्रह्मोपदेशः] स होवाच गार्ग्यो य एवायमाकाशे पुरुष एतमेवाहं ब्रह्मोपास इति । स होवाचाजातशत्रुर्मा मैतस्मिन् संवदिष्ठाः, पूर्णमप्रवर्तीति वा अहमेतमुपास इति, स य एतमेवमुपास्ते पूर्यते ह प्रजया पशुभिर्नास्यास्माल्लोकात् प्रजोद्वर्तते ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवायमाकाशे पुरुष इत्यादि । आकाशे विद्यमानस्य तदभिमानिनः पुरुषस्य पूर्णत्वविशिष्टोपासनायाः फलं प्रजया 'पशुभिश्च परिपूर्णत्वम् । पूर्णत्वप्रयुक्त निर्व्यापारत्वलक्षणाप्रवर्तित्वविशेषणविशिष्टोपासनायाः फलं प्रजासन्तान अविच्छित्तिः इति 'विभागो द्रष्टव्यः' । उद्वर्तते । उद्वर्तनं - लोकान्तरगमनम् । अस्योपासकस्य प्रजा अस्माल्लोकात् लोकान्तरं न गच्छतीत्यर्थः । शिष्टं स्पष्टम् ॥ ५ ॥"
                            }
                        ]
                    },
                    {
                        "verse_number": 6,
                        "original_text": "[वायुब्रह्मोपदेशः] स होवाच गार्ग्यो य एवायं वायौ पुरुष एतमेवाहं ब्रह्मोपास इति । स होवाचाजातशत्रुर्मामैतस्मिन्, संवदिष्ठाः इन्द्रो वैकुण्ठोऽपराजिताः सेनेति वा अहमेतमुपास इति, स य एतमेवमुपास्ते जिष्णुर्हापराजिष्णुर्भवत्यन्यतस्त्यजायी ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवायं वायौ पुरुष इत्यादि । 'इन्द्रः . 'परमैश्वर्यशाली' । योऽयं पवते एष देवानां गृहाः इति वायोः देवलोकत्वाप्रसिद्धेः. देवलोकत्वसामान्यात् वैकुण्ठम् । मरुतां गणत्वप्रसिद्धेरपराजिता सेना इत्युक्तिः जिष्णुः - जयशीलः । अपराजिष्णुः - अपराजितः । अन्यतस्त्यजायी- अन्यतो भवाः अन्यतस्त्याः । शत्रवः इति यावत् । तान् तु जेतुं शीलमस्य इति अन्यतस्त्वजायौ । सुप्यजातौ (पा.सु.२.३.७८.) इति णिनिः । शिष्टं स्पष्टम् ॥ ६ ॥"
                            }
                        ]
                    },
                    {
                        "verse_number": 7,
                        "original_text": "[अग्निब्रह्मोपदेशः] स होवाच गार्ग्यो य एवायं अग्नौ पुरुष एतमेवाहं ब्रह्मोपास इति । स होवाचाजातशत्रुर्मामैतस्मिन् संवदिष्ठा विषासहिरिति वा अहमेतमुपासे इति, स य एतमेवमुपास्ते विषासहिर्ह भवति विषासहिास्य प्रजा भवति ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच गार्ग्यो य एवायं अग्नौ पुरुष इत्यादि । विषासहिः सोढुमशक्यः शत्रुभिरित्यर्थः । 'मर्षणशील' इति वार्थः । विषासहित्वगुणविशिष्टाग्नि- पुरुषोपासनेन स उपासकः, तत्पुत्रश्च विषासहिर्भवतीत्यर्थः । शिष्टं स्पष्टम् ॥ ७ ॥"
                            }
                        ]
                    },
                    {
                        "verse_number": 8,
                        "original_text": "[अब्रह्मोपदेशः] स होवाच गार्ग्यो य एवायमप्सु पुरुष एतमेवाहं ब्रह्मोपास इति । स होवाचा- जातशत्रुर्मा मैतस्मिन् संवदिष्ठाः प्रतिरूप इति वा अहमेतमुपास इति, स य एतमेवमुपास्ते प्रतिरूपँ हैवैनमुपगच्छति नाप्रतिरूपमयो प्रतिरूपोऽस्माज्जायते ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच गार्ग्यो य एवायं अग्नौ पुरुष इत्यादि । प्रतिरूपः\nप्रतिबिम्बः। सदृशप्रतिबिम्बोपेतत्वात् अपाम् अप्पुरुषस्य प्रतिरूपत्वविशिष्टोपासनोपपत्तिः। यथाक्रतुन्यायादेव तदुपासकस्येदं फलम् । प्रतिरूपं - सदृशमेव कलत्रादिकम् एनम्-\nउपासकम् उपगच्छति - प्राप्नोति । 'नाप्रतिरूपं प्राप्नोति । प्रतिरूपः - सदृश एव पुत्रः अस्माज्जायते इत्यर्थः । शिष्टं स्पष्टम् ॥ ८ ॥"
                            }
                        ]
                    },
                    {
                        "verse_number": 9,
                        "original_text": "[आदर्शब्रह्मोपदेशः] स होवाच गार्ग्यो य एवायमादर्शे पुरुष एतमेवाहं ब्रह्मोपास इति । स होवाचाजातशत्रुर्मामैतस्मिन् संवदिष्ठाः रोचिष्णुरिति वा अहमेतमुपास इति, स य एतमेवमुपास्ते रोचिष्णुर्ह भवति रोचिष्णुर्हास्य प्रजा भवत्यथो यैः संनिगच्छति सर्वास्तानतिरोचते ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच गार्ग्यो य एवायमादर्श पुरुष इत्यादि । आदर्शे विद्यमानास्य प्रतिबिम्बपुरुषस्य रोचिष्णुत्वं - भ्राजमानत्वं स्वच्छत्वमिति यावत् । तदुपासकः, तत्पुत्रश्च\nरोचिष्णुरेव भवति । अथो - अपि च यैः संनिगच्छति - यैः सङ्गतो भवति, सर्वास्तान् अतिरोच्चते - अतिक्रम्य प्रकाशते । समानानाम् उत्तम भवतीत्यर्थः । शिष्टं स्थम् ॥९॥"
                            }
                        ]
                    },
                    {
                        "verse_number": 10,
                        "original_text": "[शब्दब्रह्मोपदेशः] स होवाच गार्ग्यो य एवायं यन्तं पश्चाच्छब्दोऽनूदेत्येतमेवाहं ब्रह्मोपास इति । स होवाचाजातशत्रुर्मामेतस्मिन् संवदिष्ठा असुरिति वा अहमेतमुपास इति स य एतमेवमुपास्ते सर्वं हैवास्मिन् लोके आयुरेति नैनं पुरा कालात् प्राणो जहाति ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवायं यन्तं पश्चाच्छब्दोऽनूदेति इति । यन्तं - गच्छन्तं, शब्दमित्यस्य विशेष्यं ग्राह्यम् उत्तरत्र शब्द इति श्रवणात् । तथा च अग्रे गच्छन्तं शब्दम् अनु - अनुसृत्य यः पश्चाच्छब्दः - प्रतिध्वनिः उदेति - मूलशब्दानन्तरमुदेति तस्य प्रतिशब्दस्य प्राणकार्यत्वात् असुरित्यहमुपास इत्यर्थः । असुः - प्राणः । प्राणजन्य इति यावत् । तदुपासनस्य फलम् अस्मिन् लोके उपासकशरीरे यावदायुः प्राप्तं तत्सर्वमेति । नैनं पुरा कालात् प्राणो जहाति । आयुः अन्तकालात् पुरा एनम् - उपासकम् अपमृत्युः न प्राप्नोतीत्यर्थः । शिष्टं स्पष्टम् ॥ १० ॥"
                            }
                        ]
                    },
                    {
                        "verse_number": 11,
                        "original_text": "[दिग्ब्रह्मोपदेशः] स होवाच गार्ग्यो य एवायं दिक्षु पुरुष एवमेवाहं ब्रह्मोपास इति । स होवाचाजातशत्रुर्मामैतस्मिन् संवदिष्ठाः द्वितीयोऽनपगः इति वा अहमेतमुपासे इति, स य एतमेवमुपास्ते द्वितीयवान् ह भवति नास्माद्गणश्छिद्यते॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवायं दिक्षु पुरुष इत्यादि । दिशां युग्मभूताश्विदैवत्वात् द्वितीयत्वेन उपासनोपपत्तिः । द्वितीयत्वं - द्वितीयवत्वम् । अनपगत्वम् - अविच्छिन्नत्वम् । दिशां परस्परविच्छेदाभावात्' अनपगतत्त्वोपपत्तिः । तत्र द्वितीयत्वेन उपासनफलं द्वितीयवान्\nइति । सहायवान् इत्यर्थः । अविच्छिन्नत्वलक्षणानपगत्वोपासनाफलं नास्माद्गणः छिद्यत इति । गणः - बन्धुवर्गः अस्मात् - उपासकात् न च्छिद्यते - नान्तरितो भवति । उपासकस्य बन्धुविश्लेषो न भवति इत्यर्थः । शिष्टं स्पष्टम् ॥ ११ ॥"
                            }
                        ]
                    },
                    {
                        "verse_number": 12,
                        "original_text": "[छायाब्रह्मोपदेशः] स होवाच गार्ग्यो य एवायं छायामयः पुरुष एवमेवाहं ब्रह्मोपास इति ।स होवाचाजातशत्रुर्मामैतस्मिन् संवदिष्ठाः मृत्युरिति वा अहमेतमुपास इति, स य एतमेव मुपास्ते सर्वं हैवास्मिन् लोके आयुरेति नैनं पुरा कालान्मृत्युरागच्छति ॥१२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - स होवाच गार्ग्यो य एवायं दिक्षु पुरुष इत्यादि । छायामयः पुरुषः . पुरुषच्छाया । तस्याः मृत्युवत् नीलत्वात् 'भयङ्करत्वाञ्च' मृत्युत्वेन उपासनोपपत्तिः । 'शिष्टं पूर्ववत् स्पष्टम् ॥ १२ ॥"
                            }
                        ]
                    },
                    {
                        "verse_number": 13,
                        "original_text": "[पुरुषब्रह्मोपदेशः] स होवाच गार्ग्यो य एवायमात्मनि पुरुष एवमेवाहं ब्रह्मोपास इति । स होवाचाजातशत्रुर्मामैतस्मिन् संवदिष्ठा आत्मन्वीति वा अहमेतमुपासे इति, स य एतमेवमुपास्ते आत्मन्वीह भवत्यात्मन्विनी हास्य प्रजा भवति । स ह तूष्णीमास गार्ग्यः ॥ १३॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच गार्ग्यो य एवायात्मनि पुरुष इत्यादि । आत्मनि-\nशरीरादौ अहमित्यभिमन्यमानो यः पुरुषः, तं स्वात्मानं 'वै - एव' ब्रह्मोपास इत्यर्थः । अथवा प्रत्यगात्मसामान्यं ब्रह्मोपास इत्यर्थः । आत्मन्वी- आत्मशब्दात् प्रशंसायां छान्दसो विनि प्रत्ययः । प्रशस्तशरीरेन्द्रियादिमत्त्वत् जीवस्य आत्मन्वित्वोपपत्तिः । एवं तदुपासकः तत्पुत्रश्च 'आत्मन्वी' भवति इत्यर्थः । शिष्टं स्पष्टम् ॥ स ह तूष्णीमास गार्ग्य इति । ततः परम् उत्तरापरिस्फूर्तेः गार्ग्यः तूष्णीं बभूव इत्यर्थः ॥ १३ ॥"
                            }
                        ]
                    },
                    {
                        "verse_number": 14,
                        "original_text": "[गार्ग्येण तत्त्वज्ञानाय शिष्यवत् अजातशत्रूपसदनम्] स होवाचाजातशत्रुरेतवात्रू–३ इति । एतावद्धीति । नैतावता विदितं भवतीति । स होवाच गार्ग्य उप त्वा यानीति ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाचाजातशत्रुरेतावात्रू-३ इति इति । नू प्रश्ने प्लुतः । एतावदेव किं त्वया ज्ञातमिति सोऽजातशत्रु राजा उवाच - पप्रच्छ इत्यर्थः । गार्ग्य आह - एतावद्धीति । एतावदेव मया ज्ञातम्; नेतोधिकमित्यर्थः । पुनरजातशत्रुराह - नैतावता विदितं भवतीति । ब्रह्मस्वरूपमिति शेषः । एतावता ज्ञानेन ब्रह्मस्वरूपं न विदितं भवति इत्यर्थः । त्वज्ज्ञातेभ्योऽन्यदेव ब्रह्मस्वरूपमिति भावः । प्र- स होवाच गार्ग्यः इति । एवमजातशत्रुणोक्तो बालाकिः गताभिमानः नीचादप्युत्तमां विद्याम्, आपत्कल्पो ब्राह्मणस्याब्राह्मणाद्विद्योपयोगः इति शास्रमनुसृत्य क्षत्रियादपि अजातशत्रोः ब्रह्म विद्यामुपादित्यः नानुपसन्नाय ब्रह्मपदेष्टव्यम् इति शास्रार्थे जानन् गार्ग्यः स्वयमेव आह इत्यर्थः । हशब्दो ब्रह्मविद्याप्राप्तौ गार्ग्यस्य तादात्विकमभिनिवेशं सूचयति । किमिति इत्यत आह - उप त्वा यानीति इति । त्वा - त्वां उपयानीति . शिष्यस्सन् उपगच्छामि । मह्यं ब्रह्मविद्यां देहि इत्यर्थः ॥ १४ ॥"
                            }
                        ]
                    },
                    {
                        "verse_number": 15,
                        "original_text": "[क्षत्रियेण ब्राह्मणानुपनीयोपदेशः] स होवाचाजातशत्रुः प्रतिलोमं वै तद्यद्ब्राह्मण क्षत्रियमुपेयात् ब्रह्म मे वक्ष्यतीति, व्येव त्वा ज्ञापयिष्यामीति । तं प्राणादायोत्तस्थौ । तौ ह पुरुषँ सुप्तमाजग्मतुः । तमेतैर्नामभिरामन्त्रयाञ्चक्रे, बृहन् पाण्डरवासः सोमराजन्निति । स नोत्तस्थौ । तं पाणिना पेषं बोधयाञ्चकार । स होत्तस्थौ ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाचाजातशत्रुः इत्यादि । एवमुपसन्नं बालाकिनम् अजातशत्रुरुवाच इत्यर्थः । ह इति राज्ञः तस्य निरभिमानत्वप्रशंसार्थम् । किमित्युवाच? प्रतिलोमं - विपरीतं वै तत् । किन्तत् ? यत् ब्राह्मणः उत्तमवर्णः आचार्यत्वे अधिकृतः क्षत्रियम् अनाचार्यस्वभावम् , ब्रह्म मे वक्ष्यति इति शिष्यवृत्त्या उपेयात् - उपगच्छतीति । एतत् आचारविधायकशास्त्रविरुद्धमिति भावः॥ कथं तर्हि विद्याप्राप्तिरिति न वाच्यम्। । आचारकर्मस्वीकृत्य मैत्र्येव केवलं विज्ञापयिष्यामि इत्याह - व्येव त्वा ज्ञापयिष्यामि\nइति । त्वा त्वाम् केवलमेव विज्ञापयिष्यामि - बोधयिष्यामि । ब्रह्मेति शेषः । वेर्व्य वधानम् छान्दसम् ।\n[सप्तपुरुष प्रबोधनम्] तं प्राणवादायत्तस्थौ । एवमुक्त्वा तं प्राणावादाय - हस्ते गृहित्वा, गार्ग्योपदिष्ट- जीवातिरिक्तब्रह्मज्ञापनाय आसनात् उदतिष्ठत् । तौ ह पुरुष सुप्तमाजग्मतुः । तौ - गार्ग्याजातशत्रू तस्मिन् राजभवने सुप्तं कञ्चित् पुरुषं प्राप्तवन्तौ । तमेतैर्नामभिरामन्त्र्याञ्चक्रे\nइति । एवं सुप्तपुरुषसमीपं गार्ग्य नीत्वा अजातशत्रुः तं सुप्तं पुरुषम् एतैः - वक्ष्यमाणैर्नामभिः आमन्त्रयाञ्चकार । तानि नामान्याह - बृहन् इत्यादि । अत्र, प्राणो वाव ज्येष्ठश्च श्रेष्ठश्च (छां.उ. ३-१-१) इति ज्यैष्ठ्यत्र्यैष्ठ्यगुणेन प्राणस्य बृहत्त्वात् बृहन् इत्यामन्त्रणम् । अब्बासस्त्वञ्च प्राणधर्मः; किं मे वासः (छां.उ.५-२-२) इति प्राणेन पृष्टे, आपो वासः इति अपां प्राणवासस्त्वोक्तेः । तासाञ्चापाम्, यच्छुक्लं तदपाम् इति शुक्लवर्णाश्रयपाण्डरत्वं युक्तम् । सप्तानब्राह्मणे अथैतस्य प्राणस्यापश्शरीरं ज्योतिरूपमसौ चन्द्रः इति प्राणस्य चन्द्रसम्बन्धप्रतीतेर्लक्षणया सोम इति प्राणस्य सम्बोधनम् । प्राणो वै सम्राट् इति श्रवणात् राजन् इत्यामन्त्र्यते इति व्यासार्यैरुक्तम् । स नोत्तस्थौ । तं पाणिना पेषं बोधयाञ्चकार । एवमामन्त्रितोऽपि सः सुप्तो नोदतिष्ठत् । ततोऽजातशत्रुः तं - सुप्तं पाणिना पेषम् हिंसार्थानां च समानकर्मकाणाम् (पा.सू.३-४-४८) इति पिषेः तृतीयायामुपपदे णमुल् । तृतीयाप्रभृतीन्यन्यतरस्याम् (पा.सू.२-२-२१) इति विकल्पात् समासाभावः । पाणिना पिष्ट्वा बोधयाञ्चकार\nप्राबोधयत् । स होत्तस्थौ । सः - एवं पाणिना पिष्टः सुप्तपुरुषः पेषणात् पश्चात् उदतिष्ठत् । एवं प्राणनामभिरामन्त्रणेऽपि अनुत्थानप्रदर्शनं जीवात्मनः प्राणान्यत्वज्ञापनार्थम् । सुषुप्तिदशायामुपरतव्यापारेभ्यः शरीरेन्द्रियेभ्यः अन्यत्वस्य जीवे सुज्ञानत्वात् तस्यामपि दशायाम् अनुपरतव्यापारात् 'प्राणादन्यत्वमेव' ज्ञापनीयमिति, प्राणानामभिरामन्त्रणापि\nअनुत्थानेन पाणिपेषणेनोत्थानप्रदर्शनेन च जीवस्य प्राणव्यतिरेकः प्रदर्शितो भवति । तथा हि - सुप्तस्य प्रबोधानन्तरम्, सुखमहमस्वाप्सम् इति सौषुप्तिकानन्दप्रति- सन्धानेन सुषुप्तिकाले जीवशब्दितस्य सिद्धयन्ती आनन्दस्फूर्तिः तस्मिन् उपरत व्यापारे न सम्भवतीति तस्योपरतेव्यापारेभ्यः शरीरेन्द्रियेभ्यो वैलक्ष्यण्यं सिद्धमेव । तदानीमपि अनुपरतोच्छ्वासादिव्यापारः प्राण एव यदि जीवशब्दवाच्यः स्यात्, तत्राभिरामन्त्रणे तदुत्थानमावश्यकम् । लोके स्व नाम्ना आमन्त्रितस्य उत्थानदर्शनात् । अतः प्राणानाभि- रामन्त्रणेऽप्यनुत्थानात् प्राणस्य न जीवशब्दार्थमिति तदतिरिक्तजीवसिद्धिरिति ।न च प्रत्यगात्मन् विज्ञानमयः इत्यादि जीवनामभिरामन्त्रणेऽपि अनुत्थानदर्शनात् त्वदभिमतस्य शरीरेन्द्रियप्राणातिरिक्तस्यापि जीवशब्दत्वं न स्यादिति वाच्यम् । देहाद्यतिरिक्ते स्वस्मिन् आत्माभिमानशून्यस्य संसारिणः शुद्धजीववाचिशब्दैः आमन्त्रणेऽपि उत्थानस्यादोषत्वात्। यत्र पुनः देवदत्तादीनामसङ्केतितशरीरादिसंघाते स्वात्मत्वमभिमनुते, तन्नाम्ना आमन्त्रणे\nउत्थानदर्शनाच्च । न चेयं समाधिः प्राणस्यैव जीवशब्दार्थत्वे सम्भवतीति वाच्यम् । प्राणस्यैव संघाताभिमानित्वे अनुपरतव्यापारस्यैव तस्य पाणिपेषणानन्तरं पूर्वमसतः प्रबोधस्य प्राप्त्या उत्थानासम्भवात् । न च जीवस्याप्यनुपरतव्यापारस्य तदसंभवः शङ्क्यः । तस्य स्फुरणात्मकव्यापारसत्वेऽपि तदानीम् अप्रबोधत्वात् । प्राणस्य तु तदानीमपि शरीरे सञ्चरतः स्वनामभिरामन्त्रणाश्रवणमचेतनत्वमापादयत्येवेति चेतनस्य तद्वैलक्ष्यण्यं सिद्ध्यत्येवेति द्रष्टव्यम् ॥ १५ ॥"
                            }
                        ]
                    },
                    {
                        "verse_number": 16,
                        "original_text": "[सुप्तपुरुषस्य स्वरूपप्रतिपादनम्] स होवाचाजातशत्रुर्यत्रैष एतत्सुप्तोऽभूत्, य एष विज्ञानमयः पुरुषः,क्वेष तदाभूत् कुत एतदागादिति, तदु ह न मेने गार्ग्यः ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -एवं देहेन्द्रियमनःप्राणव्यतिरिक्तं जीवं प्रदर्श्य ततोऽप्यन्यं परमात्मानं प्रदर्शयितुमारभते - स होवाचाजातशत्रुः इति । एवं जीवं प्रदर्श्य अजातशत्रुः गार्ग्यमाह इत्यर्थः । किमिति? यत्रैष एतत्सुप्तोऽभूध एष विज्ञानमयः क्वेष तदाभूत् कुत एतदागादिति इति । यत्र - यदा एषः एतत्सुप्तोऽभूत् - एतत् - स्वापं सुप्तो अभूत् । स्वापं प्राप्तोऽभूत् । एतदित्यनेनैव स्वपि धात्वर्थस्य सिद्धत्वात् सुप्त इत्येतत् प्रत्ययार्थमात्रपरम् । पाकं पचतीतिवत् । यद्वा एतत् - ईदृशं सुप्तं यस्य सः एतत्सुप्तः । क एष इति निर्दिष्ट इत्यत्राह' य एष विज्ञानमयः पुरुषः । 'यः सम्प्रबुध्यमानः एव सर्वेन्द्रियार्थविज्ञानमयतया\nउत्तिष्ठति स एष पुरुषः । क्वेष तदा भूत् । अयं तदा - पाणिपेषणोत्यापनात् प्राक् स्वापदशायां क्व स्थितः । एतत् - एतस्मिन् काले कुत आगात् - कुत उद्गत इति इत्यर्थः । इत्याह - पप्रच्छेति पूर्वेण सम्बन्धः । एवं जीवसुषुप्तेः स्थानतया प्रबोधापादनतया\nच जीवात् परमीश्वरं दर्शयितुमेव अजातशत्रुणा पृष्टोऽपि गार्ग्यः, तदु ह न मेने . तत्प्रश्नार्थं न ज्ञातवान् । उशब्दोऽवधारणे । हशब्दो वृत्तार्थस्मरणे ॥ १६ ॥"
                            }
                        ]
                    },
                    {
                        "verse_number": 17,
                        "original_text": "[आत्मनः स्वरूपनिरूपणम्] स होवाचाजातशत्रुर्यत्रैष एतत्सुप्तोऽभूत्, य एष विज्ञानमयः पुरुषः, तदैषां प्राणानां विज्ञानेन विज्ञानमादाय य एषोऽन्तर्हृदय आकाशः तस्मिञ्छेते । तानि यदा गृह्णात्यथ हैतत्पुरुषः स्वपिति नाम । तद्गृहीत एव प्राणो भवति, गृहीता वाग् गृहीतं चक्षुर्गृहीतँ श्रोत्रं गृहीतं मनः ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स हो वाचाजातशत्रुः । एवं स्वपृष्टे अर्थे विमूढं गार्ग्यं तदर्थं स्वयमेव ज्ञापयन् अजातशत्रुराह - किमिति? यत्रैष इत्यादि । यत्र - यदा, य एष विज्ञानमयः पुरुषः, एष एतत्सुप्तोऽभूत्, तदा तस्मिन् शेते इति सम्बन्धः । अत्र, प्राणानां विज्ञानेन विज्ञानमादाय - प्राणशब्दवाच्येन्द्रियजन्यं ज्ञानं मनसा सह आदाय इत्यर्थः । 'उपरतव्यापारं मनः कृत्वा इत्यर्थः । अनेन इन्द्रियव्यापारोपरतिः फलिता । तेषां मनस्सापेक्षत्वात् इति व्यासार्यैः विवृतम् । य एषोऽन्तर्हृदय आकाशः इति जीवस्वापस्थानपरतया निर्दिष्ट आकाशशब्दः परमात्मपरः । सर्वाणि ह वा इमानि भूतान्याकाशादेव समुत्पद्यन्ते (छा.उ.१-९-१), आकाशो ह वै नामरूपयोर्निवहिता (छां.उ.८-१४-१) इत्यत्र आकाशशब्दस्य परमात्मनि प्रसिद्धेः । कौषीतकीनामुपनिषदि समानप्रकरणे अथास्मिन् प्राण एवैकधा भवति (कौषी.उ.३-४ः३९) इति प्राणशब्दितस्य सुषुप्त्याधारश्रवणात् । अत एव प्राणः (ब्र.सू.१-१-२४) प्राणस्तथानुगमात् (ब्र.सू.१-१-१९) इत्यादौ प्राणशब्दस्य परमात्मपरत्वस्य साधितत्वात्, आकाशप्राणशब्दयोः श्रौतनिरुक्त्यनुसारेण परमात्मपरत्वेनाविरोधसम्भवे तत्परित्यागस्य अनुचितत्वात्, सता सोम्य तदा सम्पन्नो भवति (छां.उ.६-८-१) इति सुषुप्तौ ब्रह्मसम्पत्तेः श्रुत्यन्तरसिद्धत्वाच्च आकाशशब्दस्य ब्रह्मैव अर्थः । तत्र च शयनं नाम तदेकतापत्तिः । एकत्वं च देवत्वमनुष्यत्वादिलक्षणभेदकाकारास्फुरणम्। ततश्च\nसुषुप्तौ जोवो देवत्वाद्यहमभिमानानुगुणज्ञानप्रसररूपकार्यावस्थाप्रहाणेन स्वद्वारा\nतद्राहित्यरूपकारणावस्थावति स्वशरीरिणि ब्रह्मणि अवतिष्ठत इति वाक्यार्थः । एवं सुप्तः परमात्मनि अवतिष्ठत इत्यत्र स्वपितीति व्यवहारं प्रमाणमाह - तानि इत्यादि। तानि - इन्द्रियाणि यदा गृह्णाति -स्वस्थानेभ्यो यदा उपसंहरति -इन्द्रियजन्य- ज्ञानानुकूलयत्नवान् यदा न भवतीति यावत्' । अथ - अनन्तरमेव पुरुषः पुरुष स्वपिति\nइत्येतन्नाम भवति । पुरुषः स्वपितोति शब्दः प्रयुज्यते इति भावः । अत्र, स्वमपितो\nभवति, तस्मादेनं स्वपितीत्याचक्षते इति छान्दोग्यश्रुत्यनुसारेण स्वस्मिन् - कारणावस्थ- स्वशरीरकपरमात्मनि अपीत इति स्वपिति शब्दार्थोऽभिप्रेतः । तदानीं इन्द्रियोपसंहारमेव\nउपपादयति । तद्गृहीत एव प्राणो भवति इत्यादिना । तत् - तदा इत्यर्थः ।अत्र प्राणशब्दः इन्द्रियप्रकरणत्वात् घ्राणेन्द्रियपरः, न तु मुख्यप्राणपरः । मुख्यप्राणस्य तदानीं\nसञ्चारदर्शनात् । 'स्व स्व स्थानेभ्यो घ्राणवाक्चक्षुस्त्रोत्रमनःप्रभृतीनि इन्द्रियाणि उपसंहृतानि भवन्तीत्यर्थः । गन्धादिविषयग्रहणवदनादिव्यापारयोरदर्शनादिति भावः ॥ १७॥"
                            }
                        ]
                    },
                    {
                        "verse_number": 18,
                        "original_text": "[विज्ञानात्मनः स्वप्नावस्था] स यत्रैतत् स्वप्न्यया चरति ते हास्य लोकास्तदुतेव महाराजो भवति उतेव महाब्राह्मण उतेव उच्चावचं निगच्छति स यथा महाराजो जानपदान् गृहीत्वा स्वे जनपदे यथाकामं 'परिवर्तते', एवमेवैष एतत्प्राणान् गृहीत्वा स्वे शरीरे यथाकामं परिवर्तते ॥ १८ ॥ ",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सुप्तेः स्वप्रवैलक्ष्यण्यं वक्तुं स्वप्रमुपक्षिपति - स यत्रैतत् इत्यादिना । एतत्- एष इत्यर्थः । लिङ्गव्यत्यश्छान्दसः । स एषः - शरीरेन्द्रियप्राणविलक्षणतया प्रदर्शितो\nजीवः यत्र -यदा स्वप्न्यया -स्वप्नावस्थया स्वप्नावस्थमनसा युक्तस्सन् स्वप्नस्थाने सञ्चरति इत्यर्थः । ते हास्य लोकाः तदुतेव इत्यादि । तदेति शेषः । ते ह-प्रसिद्धाः\nस्वर्गादिलोकाः अस्य स्वाप्निकजीवस्य भवन्ति । तत् -तदा उत्तर शब्दः अप्यर्थः।\nमहाराज इव साम्राज्यादिगुणविशिष्टो भवत्यपि । 'महाब्राह्मण इव' श्रोत्रियत्वादिगुणयुक्तोऽपि\nभवति इत्यर्थः । उतेव उच्चावचं निगच्छति इति । उच्चावचमिव - देवत्वतिर्यक्त्वा-\nद्युत्कृष्टापकृष्टगुणविशिष्टशरीरमप्यचिन्तनं प्राप्नोति इत्यर्थः । स्वप्नपदार्थानां तत्तत्काले तत्तत्सूक्ष्मपुण्यपापानुगुण्येन परमात्मसृष्टतया यथार्थत्वस्य, य एषु सुप्तेषु जागर्ति कामं कामं पुरुषो निर्मिमाणः । तदेवशुक्रममृतम् (क.उ.५-८), अथ रथान् रथायोगान् पथसृज्यमान\n- - - - स हि कर्ता (बृ.उ.६-३-१०) इत्यादिभिः प्रामाणिकत्वात् । अत्र इवशब्दो न स्वाप्निकवस्तुमिथ्यात्वपरः, अपितु जाग्रद्वस्तुसादृश्यपर एवेति द्रष्टव्यम् । 'अत एव हि सूत्रकृता वैधर्म्याच्च न स्वप्नादिवत् (ब्र.सू.२-२-२८) इति सूत्रितम् । स यथा महाराजो जानपदान् गृहीत्वा इत्यादि । सः जागरप्रसिद्धो यथा महाराजः जानपदान् - जनपदप्रभवान् भोग्यपदार्थान् गृहीत्वा - उपादाय उपसंहृत्य स्वे जनपदे - स्वीयमूलराजधान्यां यथेष्टं परिवर्तते - सञ्चरति, एवमेवैषः - 'स्वप्रदृक्पुरुषः एतत् - एतस्मिन्काले प्राणान् गृहीत्वा - स्वस्थानेभ्य इन्द्रियाणि उपसंहृत्य स्वे शरीरे यथेष्टं परिवर्तते - 'सञ्चरति - विहरति' इत्यर्थः । न च प्राणेन रक्षन्नपरं कुलायं\nबहिष्कुलायादमृतः चरित्वा (बृ.उ.४-३-१२) इति बहिष्कुलायसञ्चरणस्य श्रुतत्वात् , स्वप्नं शरीरादिसृष्टेश्च प्रमाणप्रतिपन्नत्वात् स्वे शरीरे यथाकामम् इति अनुपपन्नमिति वाच्यम् स्वप्रदृष्टव्याघ्रमनुष्यादिदेहान्तरस्यापि जाग्रच्छरीरवत् स्वकर्मानुगुणमीश्वरसृष्टतया स्वीयत्वेन स्वे शरीरे इत्यस्याविरोधात् । नन्वेवं स्वे शरीरे इति व्यर्थम् , अव्यावर्तकत्वात् । स्वप्ने व्याघ्रमनुष्यादिशरीरेण हि हिमवदादिदेशगमनस्य अनुभूयमानतया पूर्वशरीरात् बहिर्गमने प्राप्ते तद्व्यावर्तकतता हि, स्वे शरीरे यथाकामं परिवर्तते इति वाक्यं सफलं स्यादिति चेत् न । स्वे 'शरीरे इत्यस्य स्वप्नदृक्स्वप्ने स्वीये शरीरे' यत्र क्वापि परिवर्तते, न तु जाग्रच्छरीर एवैति जाग्रद्रृ शायानिव नियमोऽस्तीति एतदर्थपरत्वात् वाक्यस्य । इतरथा बहिष्कुलायश्रुतिविरोधात् । न च बहिष्कुलायश्रुतिः उपपत्तिरूपतात्पर्यलिङ्गानुगृहीततया प्रबलत्वात् न भाक्ततया व्याख्यायेति वाच्यम् । तथात्वे जीवस्य स्वशरीर एव स्थिततया जाग्रद्रृ शायामिव स्वातन्त्र्येण शरीररक्षणस्य सिद्धतया प्राणेन रक्षन्नवरं कुलायम् इति प्राणद्वारा रक्षकत्वोक्तिः अत एव अमृतत्वोक्तिश्च अनुपपन्ना स्यात् । अतो बहिष्कुलाय श्रुतिः उपपत्तिरूपतात्पर्य- लिङ्गानुगृहीततया प्रबलत्वात् न भाक्ततया व्याख्येयेति स्वे शरीरे इति श्रुतिस्तदनुरोधेन पूर्वोक्तार्थपरा इत्येव युक्तमिति द्रष्टव्यम् । इदं च वाक्यं वियत्पादे उपादानाद्विहारोपदेशाच्च (ब्र.सू.२-३-३४) इति सूत्रे चिन्तितम् । तत्र हि- जीवो न कर्ता - तस्यानाधेयातिशयत्वेन आत्मनि कृतेः असम्भवात्', असङ्गो ह्यपुरुषः (बृ.उ.६-३-१५) इति श्रुत्या असङ्गत्वावगमेन कृतिनिमित्तसंयोगाद्यभावाच्च । हन्ता चेन्मन्यते हन्तुं हतश्चेन्मन्यते हतम् । उभौ तौ न विजानीतौ नायं हन्ति न हन्यते ॥ (क.उ.२-१९) 'इति आत्मनः' कर्तृत्वस्य प्रतिषिद्धत्वात् - प्रकृतेः क्रियमाणानि गुणैः कर्माणि सर्वशः । अहङ्कारविमूढात्मा कर्ताहमिति मन्यते ॥ (भ.गी.३-१७) नान्यं गुणेभ्यः कर्तारं यदा द्रष्टानुपश्यति । (भ.गी.१४-१९) इत्यादि स्मरणाच्च अन्तःकरणरूपेण परिणता त्रिगुणात्मिका प्रकृतिरेव कर्त्री, न जीव इति पूर्वपक्षे प्राप्ते - कर्ता शास्त्रार्थवत्त्वात् (ब्र.सू.२-३-३३) अ आत्मैव कर्ता, न प्रकृतिः, ज्योतिष्टोमेन यजेत इत्यादि शास्त्राणामर्थवत्त्वावश्यम्भावात् । शास्त्रं हि न प्रवृत्तस्य प्रवर्तकज्ञानोत्पादनद्वारा प्रवृत्तिमुत्पाद्य साफल्यं गच्छेत् । अन्तःकरणादेरचेतनस्य प्रवर्त्यत्वे तस्याचेतनत्वेन प्रवर्तकज्ञानोत्पादनासम्भावात् शास्त्रं विफलमेव स्यात् । न च आत्मनोऽनाधेयातिशयत्वात् कृत्यभावश्शङ्क्यः । सुखदुःखाद्यतिशयस्य प्रत्यक्षसिद्धत्वेन अनाधेयातिशयत्वासिद्धेः । न च कृतिनिमित्तसंयोगाभावः । आत्मेन्द्रियमनोयुक्तं भोक्तेत्याहु- मनिषिणः (क.उ.३-४) इति निमित्तसंयोगस्य श्रुत्या प्रतिपादनात् । असङ्गत्वश्रुतेस्तु जाग्रद्रृ शायां स्वप्नदृष्टेन जीवस्य सम्बन्धाभावमात्रपरत्वात् , हन्ता चेन्मन्यते हन्तुम् इति श्रुतेः हननक्रियायां नित्यस्यात्मनः कर्तृकर्मभावनिषेधपरत्वेन कर्तृत्वसामान्यप्रति- क्षेपकत्वाभावात् । यच्च, प्रकृतेः क्रियमाणानि इत्यादिना गुणानामेव कर्तृत्वं न स्मर्यते इति - तत्सांसारिकप्रवृत्तिषु आत्मनः कर्तृता सत्वरजस्तमोगुणसंसर्गकृता, न स्वरूपप्रयुक्तेति\nप्राप्ताप्राप्तविवेकेन गुणानामेव कर्तृत्वमित्युच्यते । तथा च तत्रैव उच्यते, कारणं गुणसङ्गोऽस्य सदसद्योनिजन्मसु (भ.गी.१३-२१) इति । अत एव- अधिष्ठानं तथा कर्ता करणञ्च पृथग्विधम् । त्रिविधा च पृथक्चेष्टा दैवञ्चैवात्र पञ्चमम् ॥ (भ।गी।१८-१४) तत्रैवं सति कर्तारमात्मानं केवलं तु यः । पश्यत्यकृतबुद्धित्वान्न स पश्यति दुर्मतिः ॥ (भ.गी.१८-१६) इति अधिष्ठानादिसापेक्षे सति आत्मनः कर्तृत्व, यः केवलमात्मानं कर्तारं पश्यति, स न पश्यतीति केवलस्यैवात्मनः कर्तृत्वं निषिद्ध्यते । उपादानाद्विहारोपदेशाच्च (ब्र.सू.२-३-३४) । स यथा महाराज इति प्रकृत्य, एवमेवैष एतत्प्राणान् गृहीत्वा स्वे शरीरे यथाकामं परिवर्तते इत्युपादानविहारयोः कर्तृत्वोपदेशात् । व्यपदेशाच्च क्रियायां न चेन्निर्देशविपर्ययः (ब्र.सू.२-३-३५) । विज्ञानं यज्ञं तनुते कर्माणि तनुतेऽपि च (तै.आन.५-१) इति वैदिकलौकिकक्रियासु कर्तृत्वव्यपदेशाच्च\nआत्मा कर्ता । नतु न विज्ञानशब्देनात्मनो व्यपदेशः, किन्तु बुद्धेरिति चेत् - तथासति बुद्धेः कारणत्वात् विज्ञानेन यज्ञं तनुते इति निर्देशः स्यात् । उपलब्धिवदनियमः (ब्र.सू.२-३-३६) । यथा त्वात्मनो विभुत्वे सार्वत्रिकोपलब्धिः\nस्यादित्युपलब्ध्यनियमः प्रसज्यते । एवमात्मनः अकर्तृत्वे प्रकृतेश्च कर्तृत्वे तस्याः\nसर्वपुरुषसाधारणत्वात् सर्वाणि कर्माणि सर्वेषां 'भोगाय' स्युः । अन्तःकरणादयोऽपि नियामकाभावात् अनित्यतास्स्युः । शक्तिविपर्ययात् (ब्र.सू.२-३-३७) । बुद्धेः कर्तृत्वे भोक्तृत्वस्य कर्तृत्वसामान्याधि- करण्यात् भोक्तृत्वमपि बुद्धेरेव स्यात् । ततश्च पुरुषोऽस्ति भोक्तृभावात् इति साङ्ख्यदर्शन सङ्गतमेव स्यात् । समाध्यभावाच्च (ब्र.सू.२-३-३८) । प्रकृतेः कर्तृत्वे आत्मनश्चाकर्तृत्वे प्रकृति- 'विविक्तात्मज्ञानलक्षणसमाधिश्च लुप्येत'; प्रकृतेः तादृशज्ञानासंभवात् , आत्मनो निष्क्रियस्य 'कर्तृत्वानङ्गीकाराच्च । ननु आत्मनो कर्तृत्वे स्वाभाविके सति सर्वदा कर्तृत्वं स्यात् , तथा च तक्षोभयथा (ब्र.सू.-२-३-३९) । यथा तक्षा सत्यामिच्छायां वास्यादि सहकारिसम्पत्तौ करोति, नान्यदा - तथा आत्मापि इच्छादिसम्पत्तौ करोति, इतरथा न करोति इत्युपपद्यते । न च कर्तृत्वस्यानैपायिकत्वे यावद्द्रव्यभावित्वमिति नियमः । बदरफले श्यामरक्तरूपयोः अनौपाधिकयोरपि यावद्द्रव्यभावित्वात् 'दर्शनादिति सिद्धान्तितम्' । अनेनैवात्मनः कर्तृत्वसमर्थने बुद्धिगतं कर्तृत्वमात्मनि अध्यस्यते इति वदन्तो मृषावादिनोऽपि पराकृताः । अन्तःकरणमिति लोकवेदयोः करणत्वेन प्रसिद्धायाः बुद्धेः कर्तृत्वासम्भवात्, शक्तिविपर्ययात् इति सूत्रे बुद्धेः करणशक्तिहीयेत, कर्तृशक्तिश्चापद्येत । सत्याच्च कर्तृशक्तौ कर्तृशक्तियुक्तायाः तस्याः करणमन्यत्कल्पनीयं स्यात् । शक्तोऽपि हि कर्ता लोके करणमुपादाय प्रवर्तत इति । ततश्च नाममात्रेविवादस्स्यात् नार्थभेदः कश्चित् । करणव्यतिरिक्तस्य कर्तृत्वाभ्युपगमात् इति परैरुक्तत्वात्' गुहां प्रविष्टौ (ब्र.सू.१-२-११) इति सूत्रे च, वस्तुतो नैकस्यापि कर्तृत्वम् , बुद्धेश्चेतनत्वात्, आत्मनो निर्विकारत्वात् इति परैरेव उक्तत्वाच्च अन्तःकरणगतं कर्तृत्वमात्मन्यध्यस्यत इत्युक्तिः पूर्वापरविरुद्धैव इत्यास्तां तावत् । प्रकृतमनुसरामः ॥ १८ ॥"
                            }
                        ]
                    },
                    {
                        "verse_number": 19,
                        "original_text": "[आत्मनः सुषुप्त्यवस्था]\nअथ यदा सुषुप्तो भवति यदा न कस्यचन वेद, हिता नाम नाड्यो द्वासप्तति सहस्राणि हृदयात्पुरीततमभिप्रतिष्ठन्ते ताभिः प्रत्यवसृप्य पुरीतति शेते । स यथा कुमारो वा महाराजो वा महाब्राह्मणो वाऽतिघ्नीमानन्दस्य गत्वा शयीत, एवमेवैष एतच्छेते ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- एवं स्वप्नं निरूप्य तद्विलक्षणं सुषुप्तिमाह - अथ यदा सुषुप्तो भवति\nइत्यादिना । अथ-स्वप्नानन्तरं, यदा - यस्मिन् काले सुषुप्तो भवति, यदा न कस्यचन वेद - यदा च न किञ्चिदपि विजानाति इत्यर्थः । अत्र यदा न कस्यचन वेद इत्यनेन सुषुप्तो भवति इत्युक्तसुषुप्तिस्वरूपमत्यन्तज्ञानसङ्कोच इत्युक्तं भवति । हिता नाम नाड्यः इत्यादि । तदेति शेषः । हिता नाम - आत्मनः हितावहत्वात् हिताहिता इति प्रसिद्धाः द्वासप्ततिसहस्राणि - द्विसहस्राधिकसप्ततिसहस्राणि नाड्यः सिराः हृदयात् - 'हृदय' प्रविश्य पुरीततिमभि - पुरीतच्छब्दितहदयान्तर्वतिमांसपिण्डमभिमुखीकृत्य प्रतिष्ठन्ते - प्रस्थिताः भवन्ति । ताभिः - नाडीभिः प्रत्यवसृप्य - करणगणोपसंहारपूर्वकं ताभिः द्वारभूताभिः नाडीभिः प्रत्यागत्य पुरीतत् स्थाने शेते । अत्र पुरीतति वर्तमाने ब्रह्मणि शेते इत्यर्थः। य एषोऽन्तर्हृदयः आकाशस्तस्मिञ्छेते इति परमात्मनः सुषुत्याधारत्व- प्रतिपादकपूर्ववाक्यानुसारात्, पर्यङ्कास्तरणयोः शयानपुरुषाधारत्ववत् पुरीतद्ब्रह्मणोपि समुञ्चित्य सुप्तपुरुषाधारत्वस्य उभयलिङ्गपादे तदभावो नाडीषु (ब्र.सू.३-२-७) इत्या समर्थितत्वात् । तथा हि - तद्यत्रैत्सुप्तः समस्तः सम्प्रसन्नः स्वप्नं न विजानाति आसु तदा नाडीषु सुप्तो भवति (छां.उ.८-८-३), ताभिः प्रत्यवसृप्य पुरीतति शेते य एषोऽन्तर्हृदयः आकाशे तस्मिञ्छेते इति नाडीपुरीतद्ब्रह्मणां सुषुप्तिस्थानत्वाश्रवणात् समुच्चये सप्तम्यवगतनिरपेक्षाधारत्वप्रतीतिभङ्गप्रसङ्गात् युगपदनेकस्थानवृत्यसम्भवाच्च विकल्प इति पूर्वपक्षे, तदभावो नाडीषु तच्छ्रुतेरात्मनि च (ब्र.सू.३-२-७) तदभावः - पूर्वनिर्दिष्ट, स्वप्राभावः - सुषुप्तिरिति यावत् - 'नाडीषु', आत्मनि - परमात्मनि चकारात् पुरीतति चेत्यर्थः । तच्छ्रुतेः पूर्वोदाहृतवाक्येषु नाडीपुरीतद्ब्रह्मणां त्रयाणामपि सुषुप्तजीवाधारत्व. श्रुतेरित्यर्थः । नाडीमार्गेणैव गत्वा पुरीतदाख्यं हृदयवेष्टनमांसपिण्डं, तत्र हृदयान्ततिनि ब्रह्मणि शयाने जीवः, प्रासादे खट्वायां शेते, पर्यङ्के शेते इतिवत्, नाडीषु शेते, पुरीतति शेते, ब्रह्मणि शेते इति 'निर्देशात् त्रयस्याप्युपपत्तेः समुच्चये सम्भवति पाक्षिकवाधगर्भा विकल्पो नाङ्गीकार्यः । साक्षात्स्थानं तु ब्रह्मैवेति सूत्रार्थः । अतः प्रबोऽधोऽस्मात् (ब्र.सू.३-२-८)। यतः ब्रह्मैव सुषुप्तिस्थानम्, अत एव सुप्तस्य स त आगत्य न विदुः (छां.उ.६-१०-२) इति ब्रह्मण एव नित्यत्वात् प्रबोधः श्रूयमाणः उपपद्यते इति सिद्धान्तितम् । प्रकृतमनुसरामः । स यथा कुमारो वा इत्यादि । स यथा- स दृष्टान्तो वक्ष्यमाणो यथा इत्यर्थः कुमारः - 'राजतनयः महाराजः - सप्तद्वीपपतिः, महाब्राह्मणः - अनवरतब्रह्मानन्दपरो ब्रह्मवित् एतदन्यतमो यथा आनन्दस्य अतिघ्नीं - अतिशयं गतां मात्रां गत्वा शयीत तिष्ठेत् । एवमेव एषः - सुप्तो जीवः एतत् - एतस्मिन् काले स्वापदशायाम् अतिशयितामानन्दस्य दशां प्राप्य पुरीतति शेते अवतिष्ठत इत्यर्थः । एतच्छब्दः पुरीतत्परो वा द्रष्टव्यः । एतत् - एतस्यां पुरीतति इत्यर्थः । एवं स्वप्नसुषुप्त्योः वैलक्ष्यण्यं निरूपितम् । तथा जागरस्य त्वाभ्यां वैलक्ष्यण्यस्य पाणिपेषोत्त्थानादिभिः स्फुटतया प्रसङ्गात् इत्थमवस्थात्रयं वैराग्याय उपपादितं भवति ॥ १९ ॥"
                            }
                        ]
                    },
                    {
                        "verse_number": 20,
                        "original_text": "स यथोर्णनाभिस्तन्तुनोच्चरेत्, यथाग्नेः क्षुद्रा विस्फुलिङ्गा व्युच्चरन्ति . एवमेवारमादात्मनस्सर्वे प्राणाः सर्वे लोका सर्वे देवाः सर्वाणि भूतानि व्युच्चरन्ति ॥ तस्योपनिषत् सत्यस्य सत्यमिति । प्राणा वै सत्यम् । तेषामेष सत्यम् ॥ २०॥ ॥ इति चतुर्थाध्याये प्रथमब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- एवं पूर्वोक्तप्रश्नयोः क्वैष तदाऽभूत् इत्यस्योत्तरमुक्तम् । अथ कुत एतदागात् इत्यस्योत्तरमाह - स यथोर्णनाभिः तन्तुनोच्चरेत् इत्यादिना । सः -प्रसिद्धः ऊर्णनाभिः - लूताख्यः कीटविशेषः तन्तुजालमध्यस्थितः आहारग्रहणाय यथा तन्तुना - तन्तुद्वारा बहिरूद्गच्छेत् इत्यर्थः । दृष्टान्तान्तरमाह - यथाग्नेः क्षुद्रा विस्फुलिङ्गा व्युच्चरन्ति\nइति । अत्र उद्गमनापादनस्य ब्रह्मणः उद्गच्छत् सर्वभूतापेक्षया अध्यतिष्ठद्दशाङ्कुलम् (पु.सू.४) इयुक्तवैपुल्य ब्रह्मणः एकस्य कथं सर्वभूतल्याधारत्वमित्येतच्छद्गावारणायोक्तं प्रथमदृष्टान्तेन । द्वितीयेन त्वेकदैव सर्वभूतोद्गमनं निदर्शितम् । अथवा यथा ऊर्णनाभिरेक एव सन् नानाविध तन्तुरूपेण विजिहीर्षुरुच्चरति, एवमेव ब्रह्म नानाभूतरूपेण इति प्रथमदृष्टान्तार्थः । तदानीं तन्तुना - नानातन्तुरूपेण इत्यर्थो द्रष्टव्यः । व्युच्चरन्ति - उद्गच्छन्ति इत्यर्थः । शिष्टं स्पष्टम् । एवमेवास्मदात्मनः इत्यादि । एवमेव उक्तदृष्टान्तद्वयवदेव । अस्मात्\nसुषुप्त्याधारात् परमात्मनः । सर्वे प्राणाः - प्राणशब्दो जीवपरः । सर्वे जीवा इत्यर्थः । सर्वेलोकाः - लोकशब्दो ज्ञानपरः, 'लोकनं' लोक इति व्युत्पत्तेः । सर्वाणि ज्ञानानि इत्यर्थः । सर्वे देवाः - सर्वाणि इन्द्रियाणि इत्यर्थः । देवशब्द इन्द्रियपरः । सर्वाणि भूतानि - देवमनुष्यादि- रूप जीवाः सर्वे च । सर्वे द्रष्टारः सर्वाणि दर्शनानि सर्वाणि तत्करणानि च सुषुप्त्याधारभूतादेकस्मात् ब्रह्मण एव युगपदेव व्युच्चरन्ति इत्यर्थः । ननु अत्र सुप्त तज्जीवमात्रोद्गमनापादनप्रश्ने क्वैष तदाभूत् कुत एतदागात् इति कृते सर्वभूतोद्गमनापादानत्वकीर्तनस्य किं फलमिति चेत्, न; सर्वभूतोद्गमनापादानस्य परमात्मनः सुप्तैतज्जीवोद्गमनापादानत्वे को भार इत्येतदर्थपरत्वात् तस्य । न च समानप्रकरणे कौषीतकीनामुपनिषदि एतस्मादात्मनः प्राणाः यथायतनं विप्रतिष्ठन्ते प्राणेभ्यो देवा देवेभ्यो लोका (कौ.उ.४-४०) इति क्रमान्तरं वर्णितमिति विरोधश्शङ्कनीयः । यथा आत्मनः आकाशस्सम्भूतः आकाशाद्वायुः वायोरग्निः आग्नेरापः अभ्द्यः पृथिवी (तै.आन.१-१) इति श्रुतेः । एतस्माज्जायते प्राणो मनः सर्वेन्द्रियाणि च । खं वायु ज्योतिरापः पृथ्वी विश्वस्य धारिणी (मुं.उ.२-१-३) इति श्रुतेश्च । विपर्ययेण तु क्रमोऽत उपपद्यते च (ब्र.सू.३-२-१५) इति न्यायेनाविरोधसमर्थने एतस्माज्जायते इत्यादि योगपद्यक्रमश्रुतेः, आत्मनः आकाश इत्यादिषु परम्परारूपक्रमोपस्थापकश्रुत्यनुसारेण अर्थो वर्णितः । एवमिहापि एतस्मादात्मनः प्राणा इति कौषीतकी श्रुत्यनुरोधेन एतच्छ्रुत्यर्थस्य वर्णनीयतया परमात्मनो जीवाः - तेभ्यः प्राणिभ्यः इन्द्रियाणि, तेभ्यो ज्ञानानि व्युच्चरन्ति इत्यर्थात् अविरुद्धत्वं द्रष्टव्यम् । अत्र जगद्वाचित्वाधिकरणे प्राणनामामन्त्रणाश्रवणपाणिपेषोत्थानादिभिः प्राणाद्यतिरिक्तजीवप्रदर्शनं तदतिरिक्तपरमात्मप्रतिपत्त्यर्थमिति, अन्यार्थं तु जैमिनिः प्रश्नव्याख्यानाभ्याम् (अ.सू.१-४-१८) इति सूत्रेण स्थापितम् । इदमधिकरणं च कौषीतकी- प्रकाशिकायाम् उपन्यस्ते तत्रैव द्रष्टव्यम् । इत्थं शरीरेन्द्रियप्राणविलक्षणतया प्रदर्शितात् जीवात् तत्सुषुप्त्याधारत्वतत्प्रबोधा- पादनत्वाभ्यां विलक्षणतया प्रतिपादितस्य परब्रह्मणः सुषुप्तिदशायामानन्दप्रापकत्वकथनेन मोक्षरूपाया ब्रह्मप्राप्तेः परमानन्दरूपत्वं कैमुत्यन्यायेन सूचयन् अजातशत्रुः प्रासङ्गिजागरा- द्यवस्थानिरूपणनिर्विण्णाय मुमुक्षवे गार्ग्याय ब्रह्मप्राप्तिसाधनभूतोपासनप्रकारमुपदिशति । तस्योपनिषत् सत्यस्य सत्यम् इति । तस्य-परमात्मनः सत्यस्य सत्यमिति उपनिषत् - रहस्यनाम इत्यर्थः । एतनामार्थं स्वयमेव विवृणोति - प्राणा वै सत्यं तेषामेष सत्यम्\nइति । प्राणाः - जीवात्मनः' इत्यर्थः । तेषाम् - अचेतनवत्स्वरूपान्यथाभावरूप- विकाराभावात् सत्यता - निर्विकारता अस्तीति ते सत्यमित्युच्यन्ते वैशब्दः प्रसिद्धौ । एवं जीवानां स्वरूपविकाराभावेऽपि स्वभावभूतधर्मभूतज्ञानेनविकारितया न निरवधिकं सत्यत्वम् - परमात्मनस्तु जीवानामिव पुण्यपापप्रयुक्तस्य धर्मभूतज्ञानसङ्कोचविकासलक्षण- स्वभावस्यान्यथाभावस्याऽप्यभावात् तदपेक्षाप्यधिकसत्यता इति सत्यस्य सत्यता इत्यर्थः । अत्र सत्यस्य इत्येकवचनं जात्यभिप्रायम् । प्राणो वै - इति विवरणात् । तेन एकजीव- वादव्युदासः । सत्यस्य इति षष्ठी च निर्धारणार्था । तेषामेष सत्यमिति विवरणस्वारस्यात् । तेन जीवब्रह्मैकवादव्युदासः । ततश्च उक्तगुणविशिष्टस्योक्तनाम्नापासनं मोक्षसाधनम्, अतः त्वमप्येवमुपास्स्व इत्यजातशत्रुराह इत्यर्थः ॥ २० ॥ ॥ इति चतुर्थध्याये प्रथमब्राह्मणप्रकाशिका ॥"
                            }
                        ]
                    },
                    {
                        "verse_number": 21,
                        "original_text": "चतुर्थाध्याये द्वितीयं ब्राह्मणम् शिशुब्राह्मणम् \n[शिशुसंज्ञकमध्यमप्राणस्योपासनम् ]\nयो ह वै शिशं साधानँ सप्रत्याधानँ सस्थूणं सदामं वेद । सप्त ह द्विषतो भ्रातृव्यानवरुणद्धि । अयं वाव शिशुर्योयं मध्यमः प्राणः । तस्येदमेवाधानमिदं प्रत्याधानम् । प्राणस्स्थूणान्नं दाम ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ प्राणा वै सत्यम् इत्यत्र जीवानां प्राणशब्दवाच्यत्वं, प्राणाविनाभाव- सम्बन्धेन भवतीत्युपपादयितुमिदं ब्राह्मणमारभ्यते - यो ह वै शिशुं साधानम् इत्यादि । आधानप्रत्याधानस्थूणादामविशिष्टं शिशुं यो वेद तस्य इदं फलं ह प्रसिद्धम् । किं तत्? सप्त द्विषतो 'भ्रातृव्यान् ' - 'सप्त पुरुष पर्यान्तान्' द्वेषयुक्तान् शत्रून् अवरुणद्धि - स्ववशीकरोति इत्यर्थः । मन्त्रस्यार्थमाह श्रुतिः स्वयमेव अयं वाव शिशुः योऽयं मध्यमः प्राणः इत्यादिना । मध्यमः शरीरमध्यवर्ती अयं - पञ्चवृत्तिर्यः प्राणः, सोऽयमेव शिशुः - इतरकरणवत् क्रियाकर्तृत्वादिशून्यत्वात् शिशुरिव शिशुः इत्यर्थः । वाव शब्दः एवार्थः । तस्य - शिशोः, वत्सस्थानीयस्य मुख्यप्राणस्य इदमेव आधानम् - आधीयतेऽस्मिन् इत्याधानम् , गर्भगोलकम् । इदं - मध्यमः प्राण इत्यत्र मध्यशब्दोपस्थापित शरीरमध्यदेशरूपं हृदयमेव आधानं - 'गर्भगोलकम् इत्यर्थः । इदं प्रत्याधानं - इदमिति प्रत्यक्षोपस्थापितं शरीरमेव प्रत्याधानम् । आहितस्याधानं प्रत्याधानम् । गर्भे आहितो हि वत्सः पश्चाद्भूमौ आधीयत इति प्रत्याधानं - प्रसूतिभूमिः । एवं हृदये लब्धात्मको हि प्राणः पश्चात्सर्वशरीरव्यापी अभिव्यज्यत इति शरीरं प्राणस्य प्रत्याधानं प्रसूति भूमिस्थानीयम्' । प्राणः स्थूणा - स्थूणायां हि बद्धो वत्सो भवति; एवं प्राणशब्दिते जीवे हि मुख्यप्राणो बद्धो भवति । जीवे शरीरे स्थित एव प्राणस्य अवस्थितेः । अतो जीवः प्राणस्य स्थूणास्थानीयः । अन्नं दाम । दाम - पाश इत्यर्थः । यथा वत्सः पाशेन बद्धोऽवतिष्ठते, एवम् अन्नेन पाशेन बद्धो हि प्राणोऽवतिष्ठते । अन्नं प्राणस्य षड्विंश इति श्रुतेः । षड्विंशो हि पाशविशेषः । तथा च हृदयदेशे लब्धसत्ताकश्शरीरेऽभिव्यक्तः पञ्चवृत्तिः प्राणोऽन्नेन जीवे निबद्धो वर्तते इति प्राणिवत्ससादृश्यं विभावयतः पूर्वोक्तं फलं भवतीति मन्त्रार्थ इत्यर्थः ॥"
                            }
                        ]
                    },
                    {
                        "verse_number": 22,
                        "original_text": "[प्राणस्य सप्त अक्षितयः]\nतमेतास्सप्ताक्षितय उपतिष्ठन्ते । तद्या इमा लोहिन्यो राजयस्ताभिरेनँ रुद्रोन्वायत्तोऽथ या अक्षन्नापस्ताभिः पर्जन्यो या कनीनिका तया आदित्यो यत्कृष्णं तेनाग्निर्यच्छुक्लं तेनेन्द्रोऽधरयैनं वर्तन्या पृथिव्यन्वायत्ता द्यौरुत्तरतया । नास्यान्नं क्षीयते य एवं वेद ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-तमेतास्सप्ताक्षितय उपतिष्ठन्ते । तमेतं - चक्षुष्यारूढं प्राणम् एताः-\nवक्ष्यमाणा सप्त अक्षितयः उपतिष्ठन्ते - उपस्थिता भवन्ति । न विद्यते क्षितिः, क्षयो येषां ते तथोक्ताः । अक्षितित्वञ्च तेषां वक्ष्यमाणा नामापेक्षिकं द्रष्टव्यम् । ता एव सप्ताक्षितीराह - तद्या या इमा अक्षन् लोहिन्यो राजय इत्यादिना । तत् - तत्र अक्षन् - चक्षुषि, अक्षन् इति छान्दसं रूपम् । या इमाः लोहिन्यः लोहिताः राजयः रेखाः सन्ति; ताभिः-\nद्वारभूताभिः एनं प्राणं रुद्रः अन्वायत्तः उपस्थितो भवति इत्यर्थः । अथ इति वाक्यान्तरोपक्रमे । याः अक्षन् - अक्षिणि शुण्ठ्यादिकटुद्रव्यसंयोगेनाभिव्यज्यमाना आपः, ताभिः - द्वारभूताभिः पर्जन्यो देवतात्मा उपतिष्ठते । या कनीनिका-\nअक्ष्णि या कनीनिका- तारका तेजोमयी द्दक्शक्तिरिति यावत् । तया- तद्वारा आदित्य उपतिष्ठते; अक्ष्णि यत् कृष्णं रूपं तेनाग्निरुपतिष्ठते; यदक्ष्णि शुक्लं रूपं दृश्यते तेनेन्द्रः उपस्थितो भवति इत्यर्थः । अधरयैनं वर्तन्या पृथिव्यन्वायत्ता । अधरया वर्तन्या - अधरेण पक्ष्मणा एनं - प्राणं पृथिवी अन्वायत्ता- उपस्थिता इत्यर्थः । द्यौरुत्तरतया । वर्तन्येति वर्तते । उत्तरया वर्तन्या - उत्तरेण पक्ष्मणा द्यौर्देवतात्मा उपस्थितेत्यर्थः । सप्ताक्षित्युपस्थेयचक्षुर्निष्ठप्राणज्ञानस्य फलमाह - नास्यान्नं क्षीयते च एवं वेद इति । स्पष्टोर्थः ॥ २ ॥"
                            }
                        ]
                    },
                    {
                        "verse_number": 23,
                        "original_text": "[शिरसः चमसत्वकथनम्]\nतदेष श्लोको भवति- अर्वाग्बिलश्चमस ऊर्ध्वबुध्नस्तस्मिन् यज्ञो निहितं विश्वरूपम् । तस्यासत ऋषयस्सप्त तीरेवागष्टमी ब्रह्मणा संविदाना ॥ इति । अर्वाग्बिलश्चमस ऊर्ध्वबुध्न इति । इदं 'तच्छिरः । एष ह्यर्वाग्बिलश्चमस ऊर्ध्वबुध्नस्तस्मिन् यशो निहितं विश्वरूपमिति । प्राणा वै यशो निहितं विश्वरूपम् ।\nप्राणानेतदाहा तस्यासत ऋषयस्सप्त तीरे इति । प्राणा वा ऋषयः प्राणानेदाह । वागष्टमी वाग्ध्यष्टमी ब्रह्मणा संवित्ता' ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदेषा श्लोको भवति इति । तत् - तस्मिन् मुख्यप्राणविषये तत्प्रतिपादकः एषः - वक्ष्यमाणः श्लोको भवतीत्यर्थः । अर्वाग्बिलः चमस ऊर्ध्वबुध्नः इत्यादिनोपात्तममुं मन्त्रं श्रुतिरेव व्याचष्टे । तत्र, अर्वाग्बिलश्चमस ऊर्ध्यबुध्न इति मन्त्रखण्डमुपादाय तेनोच्यमानमर्थमाह - इतीदं तदेव शिर इति । इति मन्त्रखण्डेनोक्तं तत् इदं प्रसिद्धमेव शिरः । 'कण्ठादुपरिभाग' इति यावत् । कथं तदर्थरतदित्याशङ्क्याहह - एष ह्यर्वाग्बिलश्चमस ऊर्ध्वबुध्नः इति । चम्यतेऽनेन इति चमसः भक्षणसाधनमित्यर्थः । एषः - उक्तो मुखरूपश्चमसः अर्वाग्बिलः - अधोविद्यमानस्य आस्यस्य बिलरूपत्वात् 'अर्वाग्बिलत्वम् ऊर्ध्वबुध्नः - शिरस ऊर्ध्वस्थूलमूलभागरूपबुध्नाकारत्वात् ऊर्ध्वबुध्नत्वम् । लोके हि प्रसिद्धश्चमसः ऊर्ध्व बिलः तिर्यग्बुध्नः - अयं तु कण्ठोर्ध्वभाग उक्तगुणो विलक्षणश्चमस इति भावः । तस्मिन् यशो निहितं विश्वरूपमितीत्युपात्तं मन्त्रखण्डं विवृणोति - प्राणा वै यशो निहितं विश्वरूपं प्राणानेतदाह इति । इति एतत् - तस्मिन् यश इत्यादि वाक्यं प्राणानाहेति प्रतिज्ञा । तत्र हेतुमाह - प्राणा वै यशो निहितं विश्वरूपम् इति । प्राणस्य प्राणापानादिबहुरूपतया विश्वरूपत्वम् यशोवत् प्रसृमरत्वात् यशस्त्वेन रूपणम् । वृत्तिभेदात् प्राणा इति बहुवचनम् । एतादृशो मुख्यप्राणः तस्मिन् मुखरूपे चमसे निहित इति मन्त्रखण्डार्थ इत्यर्थः । तस्यासत ऋषयस्सप्ततीर इति इत्युपात्तमन्त्रखण्डार्थमाह प्राणा वा ऋषयः प्राणानेतदाह इति । नासाक्षिश्रोत्रास्योपाधिसम्बन्धिनः सप्तशीर्षण्याः प्राणाः ऋषयः इति मन्त्रोक्ताः । अतः तस्यासत ऋषय इत्येतत् - अयं मन्त्रखण्डः प्राणानाहेति । तथा च सप्त शीर्षण्याः प्राणाः तस्य - मुखचमसस्य तीरे - समीपे वर्तन्ते इत्यर्थः । वागष्टमी ब्रह्मणा संविदाना इति इत्युपात्तं मन्त्रभागं व्याचष्टे - वाग्ध्यष्टमी ब्रह्मणा संवित्ता इति । वागेवाष्टमी । ननु सप्तमीत्वेनोक्ताया वाचः कथमष्टमीत्वम् इत्यत्राह - ब्रह्मणा इत्यादि । ब्रह्मणा - वेदेन चतुर्मुखेन वा संविदाना - संवादं कुर्वती वागष्टमी इत्यर्थः । तथा च वाचः वक्ष्यमाण प्रकारेण अत्तृत्वेन रूपेण सप्तमत्वेपि वेदवक्तृत्वेन रूपान्तरेण अष्टमत्वमुपपद्यत इति मन्त्रार्थ इत्याह - ब्रह्मणा संवित्ता इति । संवित्ता - समित्येकीकारे वित्तशब्दो ज्ञानपरः । ब्रह्मणा एकप्रत्यया एकबुद्धिः ब्रह्मणा - एककण्ठा । वेदवादिनी इति यावत् ॥ ३ ॥"
                            }
                        ]
                    },
                    {
                        "verse_number": 24,
                        "original_text": "[श्रोत्रादिषु सप्तऋषित्व दृष्टिः]\nइमावेव गौतम भरद्वाजौ अयमेव गौतमौयं' भरद्वाजः इमावेव विश्वामित्र- जमदग्नी अयमेव विश्वामित्रोऽयं जमदग्निः, इमावेव वसिष्ठकश्यपौ अयमेव वसिष्ठोऽयं कश्यपः ॥ वागेवात्रिर्वाचा ह्यन्नमद्यतेऽत्रिर्ह वै नामैतद्यदत्तिरिति । सर्वस्यात्ता भवति, सर्वमस्यान्नं भवति, य एवं वेद ॥ ४ ॥ ॥ इति चतुर्थाध्याये द्वितीयब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- सप्त ऋषयः के इत्यत्र श्रोत्राक्षिनासास्योपाधिसंबन्धिनः सप्त प्राणान् सप्तर्षित्वेन रूपयन्ती श्रुतिः प्रथमं कर्णौ प्रदर्शयन्त्युवाच - इमावेव गौतमभरद्वाजौ\nइति । इमौ 'दृश्यमानौ कर्णावेव गौतमभरद्वाजौ सप्तर्षीणामन्यतमौ इत्यर्थः । तत्र पुनर्विभज्य दर्शयति - अयमेव गौतमोयं भरद्वाजः -इति । दर्शितयोः कर्णयोर्मध्ये एको गौतमः एको भरद्वाज इत्यर्थः । एवमुत्तरत्रापि । चक्षुषी उपदिशन्त्युवाच - इमावेव विश्वामित्रजमदग्नी इति । चक्षुषी एव विश्वामित्रजमदग्नी । तत्रापि चक्षुषोर्मध्ये एकं विश्वामित्रः, अपरं जमदग्निः इत्यर्थः । नासिके उपदिशन्ती उवाच । इमावेव वसिष्ठकश्यपौ\nइत्यादि । पूर्ववदेव नासिकयोर्मध्ये एका वसिष्ठः, अपरा कश्यप इत्यर्थः । वागेवात्रिः वाचा ह्यन्नमद्यते इति । वागिन्द्रियाधिष्ठानभूतेनास्येन अन्नमद्यत इति तदुपाधिद्वारकात्तृत्व- वत्वात् वागिन्द्रिय मेवात्रिरित्यर्थः । अत्रिर्ह वै नामैतद्यदत्तिरिति इति । यदत्तिरिति नामैतत् । एतत् - वागिन्द्रियं यत् - यस्मादत्तृत्वादत्तिरित्येवं नामवत्; तस्मात् अत्रिर्ह वै - अत्रिरिति प्रसिद्ध परोक्षेण 'उच्यते इत्यर्थः। । वागत्रित्वज्ञानस्य फलमाह सर्वस्य इत्यादि । य एवं वागत्रित्वं वेद, स सर्वस्यात्ता भवति - सर्वस्य भोक्ता भवति । अत्र सर्वस्यात्ता भवति इत्यनेनैव सर्वमस्यान्नं भवति इत्यस्यार्थस्य सिद्धत्वात् सिद्धस्य कीर्तनमनुकूलभोग्यत्वकीर्तनमिति द्रष्टव्यम् ॥ ४ ॥ ॥ इति चतुर्थेध्याये द्वितीयब्राह्मण प्रकाशिका ॥"
                            }
                        ]
                    },
                    {
                        "verse_number": 25,
                        "original_text": "मूर्तामूर्तब्राह्मणम् [ब्रह्मणः रूपद्वयम्]\nद्वे वाव ब्रह्मणो रूपे मूर्तं चैवामूर्तं च मर्त्यं चामृतं च स्थितं च यच्च सञ्च त्यच्च ॥ १ ॥\n[मूर्तस्वरूपम्] तदेतन्मूर्तं यदन्यद्वायोश्चान्तरिक्षाच्चैतन्मर्त्यमेतत् स्थितमेतत् सत्तस्यैतस्य मूर्तस्यैतस्य स्थितस्यैतस्य सत एष रसो य एष तपति सतो ह्येष रसः ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -"
                            }
                        ]
                    },
                    {
                        "verse_number": 26,
                        "original_text": "[अमूर्तस्वरूपनिरूपणम्] अथामूर्तं वायुश्चान्तरिक्षञ्चः एतदमृतमेतद्यदेतत्त्यत् । तस्यै तस्यामूर्तस्यै- तस्यामृतस्यैतस्य यत एतस्य त्यस्यैष रसो य एष एतस्मिन् मण्डले पुरुषः । त्यस्य ह्येष रस इत्यधिदैवतम् ॥ ३ ॥\n[अध्यात्म-मूर्त-निरूपणम्] अथाध्यात्ममिदमेव मूर्तं यदन्यत् प्राणाच्च यश्चायमन्तरात्मन्नाकाशः एतन्मर्त्य मेतस्थितमेतत्सत् । तस्यैतस्य मूर्तस्यैतस्य मर्त्यस्यैतस्य स्थितस्यैतस्य सत एष रसो यच्चक्षुः । सतो ह्येष रसः ॥ ४ ॥\n[अध्यात्मम् अमूर्तनिरूपणम्] अथामूर्तं प्राणश्च यश्चायमन्तरात्मन्नाकाशः, एतदमृतमेतद्यदेतत्यत् । तस्यै- तस्यामूर्तस्यैतस्यामृतस्यैतस्य यत एतस्य त्यस्यैष रसो योऽयं दक्षिणोऽक्षन् पुरुषः । त्यस्य ह्येषरसः ॥ ५ ॥\n['नेति नेति' इति ग्रहणम् 'सत्यस्य सत्यम्' इत्येतद्विवरणम्] तस्य हैतस्य पुरुषस्य रूपं यथा माहारजनं वासो यथा पाण्ड्वाविकं यथेन्द्रगोपो यथाग्न्यर्चिर्यथा पुण्डरीकं यथा सकृद्विद्युत्तम् । सकृद्विद्युत्तेव ह वा अस्य श्रीर्भवति य एवं वेद अथात आदेशो नेति नेति। न ह्येतस्मादिति नेत्यन्यत् परमस्ति । अथ नामधेयं सत्यस्य सत्यमिति । प्राणा वै सत्यम्। तेषामेष सत्यम् ॥ ६ ॥ ॥ \nइति चतुर्थाध्याये तृतीयं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "… ॥ इति चतुर्थाध्याये तृतीयब्राह्मण प्रकाशिका ॥"
                            }
                        ]
                    },
                    {
                        "verse_number": 27,
                        "original_text": "चतुर्थाध्याये चतुर्थं ब्राह्मणम् ॥ प्रथम मैत्रीयी ब्राह्मणम् ॥\n [ याज्ञवल्क्यमैत्रेयी संवादः] मैत्रेयीति होवाच याज्ञवल्क्यः, उद्यास्यन् वा अरेऽहमस्मात् स्थानादस्मि हन्त तेऽनया कात्यायन्यान्तं करवाणीति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अमृतत्व-प्राप्त्युपायत्व-सर्वजगत्कारणत्व-सर्वात्मत्वादिकल्यणगुण प्रतिपिपादयिषया 'चतुर्थं ब्राह्मणमिद मारभ्यते - मैत्रेयीति होवाच याज्ञवल्क्य इति याज्ञवल्क्यस्य मुनेः द्वे भार्ये स्तः । मैत्रेयी-कात्यायनी चेति । मित्राया अपत्यं मैत्रेयी\nतां मैत्रेयी इत्यामान्त्र्याऽऽह याज्ञवल्क्य इत्यर्थः । किमिति इत्यत्राह - उद्दास्यन् वा.... करवाणीति इति । अरे मैत्रेयि! अहमस्मात्स्थानात् - गार्हस्थ्यलक्षणादाश्रमात् उद्दास्यन्नस्मि - ऊर्ध्वं गन्तुमिच्छन्नस्मि । हन्त - इत्यनुकम्पायाम् । ते - तव अनया कात्यायन्या सह अन्तं - निश्चयम् युवयोः 'कलहशान्तये द्रव्यविभागनिर्णयं करवाणि इत्युवाचेत्यन्वयः ॥ १॥"
                            }
                        ]
                    },
                    {
                        "verse_number": 28,
                        "original_text": "[अमृतत्वसाधननिरूपणम्] सा होवाच मैत्रेयी यन्नु म इयं भगोः सर्वा पृथिवी वित्तेन पूर्णा स्यात् कथं तेनामृता स्यां इति । नेति होवाच याज्ञवल्क्यः; यथैव उपकरणवतां जीवितम्, तथैव ते जीवितम् स्यात्। अमृतत्वस्य तु नाशाऽस्ति वित्तेनेति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-सा होवाच मैत्रेयी इति । सा मैत्रेयी तं मुनिं प्रत्याह इत्यर्थः । किमिति? यन्नु म इयं ......तेनामृता स्यामिति इति । हे भगोः सम्बुद्धौ विभाषा भवद्भगवदघवतामोच्चावस्य इति ओत्वं, रुत्वम्, विसर्गश्च - हे भगवन् ! सर्वापि इयं पृथिवी वित्तेन पूर्णा यत् - यदि मे - मम स्यात्\nवशंवदा स्यादित्यर्थः । तदा तेन वित्तेन कथं - कथञ्चित् अपि अमृत स्यां नु?\nसंसारान्मुक्ता स्यां किमित्यर्थः । नु इति प्रश्ने । नेति होवाच याज्ञवल्क्यः इत्यादि । सः याज्ञवल्क्यः नेत्युवाच ह । वित्तेन त्वं संसारान्मुक्ता न स्याः इति ह निश्चतमाह इत्यर्थः । तर्हि वित्तेन किं स्यादित्यत्राह - यथैवोपकरणवतां जीवितं तथैव ते जीवितं स्यात् इति । उपकरणवतां - भोगसाधनवतां जीवितं - सुखजीवनं यथा सिद्ध्यति, तथैव ते भोगोपकरणवित्तवत्त्याः जीवितं - सुखेन जीवनं परं 'लभ्यते इत्यर्थः । यथा वित्तेन ऐहिकसुखं, तथा मोक्षसुखमपि किं न लप्स्यत इति पृच्छन्तीं पुनः प्रत्याह - अमृतत्वस्य तु\nइति । तु शब्दो मोक्षस्य, नान्यः पन्थाः इत्यादि श्रुतिसिद्धं ज्ञानैकसाध्यत्वमाह। अमृतत्वस्य - मोक्षस्य वित्तेन साधनेन प्राप्यत्वाशाऽपि नास्तीत्यर्थः । मोक्षस्य वित्तप्राप्यत्वसम्भावनाऽपि नास्तीति यावत् ॥ २ ॥"
                            }
                        ]
                    },
                    {
                        "verse_number": 29,
                        "original_text": "[मैत्रय्या अमृतत्वसाधनविद्याप्रार्थनम्] सा होवाच मैत्रेयी येनाहं नामृता स्यां किमहं तेन कुर्यां यदेव भगवान् वेद मे ब्रूहीति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा…..ब्रूहीति इति । सा मैत्रेयी प्रत्युवाच । ह! अहो स्त्रिया वित्तत्यागेन मोक्षसाधनापेक्षेति भावः । किमिति? मम अमृतत्वप्राप्त्यनुपायभूतेन वित्तेनाहं किं करिष्यामीति । तर्हि किं तव अपेक्षितम् ? तत्राह - यदेव इति । भगवान् यत्\nअमृतत्वप्राप्युपायं वेद, तदेव मे ब्रूहि इत्यर्थः ॥ ३ ॥"
                            }
                        ]
                    },
                    {
                        "verse_number": 30,
                        "original_text": "[याज्ञवल्क्येन उपदेशप्रतिज्ञा] स होवाच याज्ञवल्क्यः प्रिया बतारे नः सती प्रियं भाषसे एह्यास्स्व व्याख्यास्यामि ते व्याचक्षाणस्य तु मे निदिध्यासस्वेति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स होवाच......भाषसे इत्यादि । एवमुक्तो याज्ञवल्क्यः तां प्रत्युवाच । किमिति इत्यत्राह - प्रिया इति । बत इत्यनुकम्पायाम् । अरे मैत्रेयि ! त्वं सती - साध्वी च सती, नः - अस्माकं प्रिया - अनुकूला च सती, प्रियं - मनोनुकूलं वाक्यं भाषसे इति तां प्रशंस्य अत्यादरेणाह - एह्यास्व इति । एहि - इह आगच्छ आस्स्व - मत्समीपे उपविश इति । सभक्ति साध्वसां तां समीपोपवेशने अनुज्ञायाह - व्याख्यास्यामि इति । ते - अमृतत्वोपायं तवापेक्षितं व्याख्यास्यामि - वक्ष्यामि । किन्तु व्याचक्षाणस्य\nव्याख्यानं कुर्वतः मे - मम वाक्यानि निदिध्यासस्व - अर्थतो निश्चयेन ध्यातुमिच्छ । यदा - व्याचक्षाणस्य तु मे सुखं निदिध्यासस्व - निध्यानमवलोकनम् - अवलोकितुमिच्छ । अवलोकय इति यावत् । इति शब्दो वाक्यावसाने । एवमुक्ता मैत्रेयी सावधाना सती स्वस्य श्रवणावधानं ज्ञापयितुमाह - ब्रवीतु मे भगवानिति इति । स्पष्टोऽर्थः ॥ ४ ॥"
                            }
                        ]
                    },
                    {
                        "verse_number": 31,
                        "original_text": "[ब्रह्मविद्योपदेशः] स होवाच - न वा अरे पत्युः कामाय पतिः प्रियो भवति । आत्मनस्तु कामाय पतिः प्रियो भवति । न वा अरे जायायै कामाय जाया प्रिया भवति । आत्मनस्तु कामाय जाया प्रिया भवति । न वा अरे पुत्राणां कामाय पुत्राः प्रिया भवन्ति । आत्मनस्तु कामाय पुत्राः प्रिया भवन्ति । न वा अरे वित्तस्य कामाय वित्तं प्रियं भवति । आत्मनस्तु कामाय वित्तं प्रियं भवति । न वा अरे ब्रह्मणः कामाय ब्रह्म प्रियं भवति । आत्मनस्तु कामाय ब्रह्म प्रियं भवति । न वा अरे क्षत्रस्य कामाय क्षत्रं प्रियं भवति । आत्मनस्तु कामाय क्षत्रं प्रियं भवति । न वा अरे लोकानां कामाय लोकाः प्रिया भवन्ति । आत्मनस्तु कामाय लोकाः प्रिया भवन्ति । न वा अरे देवानां कामाय देवाः प्रिया भवन्ति । आत्मनस्तु कामाय देवाः प्रिया भवन्ति । न वा अरे भूतानां कामाय भूतानि प्रियाणि भवन्ति आत्मनस्तु कामाय भूतानि प्रियाणि भवन्ति । न वा अरे सर्वस्य कामाय सर्वं प्रियं भवति । आत्मनस्तु कामाय सर्वं प्रियं भवति । आत्मा वा अरे द्रष्टव्यश्श्रोतव्यो मन्तव्यो निदिध्यासितव्यः मैत्रेयि! आत्मनो वा अरे दर्शनेन श्रवणेन मत्या विज्ञानेनेदं सर्वं विदितं भवति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमुपसन्नायै मैत्रेय्यै याज्ञवल्क्यो मोक्षोपायं ब्रह्मोपासनमुपदेष्टुमारभे इत्याह स होवाच इति । किमिति न वा . . . . . प्रियो भवति इत्यादि । अत्र अमृतत्वार्थिन्यै मैत्रेय्यै अमृतत्वसाधनदर्शनविषयतया, आत्मैव द्रष्टव्य इत्युपदिश्यमान आत्मा परमात्मा इत्यवश्यमभ्युपेयः । तमेवं विद्वानमृत इह भवति, नान्य पन्था अयनाथ विद्यते (पु.सू. १७) इति तस्यैय 'परमात्मदर्शनस्य मोक्षसाचनत्वावगमात् ब्रह्म त्वं पादात् इत्यादिना तस्यात्मनः सर्वात्मकत्वकथनात् , आत्मनो वा दर्शनेन इत्यादिना तज्ज्ञानेन सार्वज्ञ्यावेदनेन सर्वोपादानत्वप्रतिपादनाच्च अस्मिन् प्रकरणे द्रष्टव्यतया उपदिश्यमान आत्मा परमात्मा इति सिद्धम् । अतः तदुपामादकस्यास्य सदर्भस्य यथा परमात्मपरत्वं स्यात्- तथा अर्थो वार्णनीय इति च सिद्धम् । अतोऽस्य वाक्यस्यायमर्थः । न वा इत्यत्र वैशब्दोऽवधारणेनैव इत्यर्थः। पत्युः कामाय - कामः सङ्कल्पः, कामाय-सङ्कल्पाय, सङ्कल्पं सफली कर्तुमित्यर्थः। क्रियार्थोपपदस्य च कर्मणि स्थानिनः (पा.सू.२-३-१४) इति चतुर्था । तथा च अरे ! है मैत्रेयि पत्युः प्रियत्वम्, अहमस्याः प्रियस्यामिति पति- सङ्कल्पसाफल्याय नैव भवतीति न वा अरे पत्युः कामाय पतिः प्रियो भवति। इत्यस्यार्थः । जायां प्रति पत्युः प्रियत्वं पतिसङ्कल्यायत्तं न भवतीति यावत् । वेदाध्ययनं सफलीकर्तुं यज्ञः इत्युक्ते वेदाध्ययनस्य यज्ञः फलमिति हि सिद्धति । एवं सङ्कल्पसाफल्याय प्रियवमित्युक्ते सङ्कल्यायत्तं प्रियवमिति हि सिद्ध्यति । ततश्च अहमस्या जायायाः प्रियः स्याम् इति पतिः सङ्कल्पयन्नपि न स तस्याः प्रियो भवति । किन्त्वात्मनः कामाय पतिः - पत्न्याः प्रियो भवति । पत्युः प्रियत्वमात्मनः कामाय । परमात्मनः सङ्कल्पात् पतिः पत्न्याः प्रियो भवति इत्यर्थः । आत्मशब्दस्य परमात्मनि मुख्यवृत्तत्वात् अत्रापि आत्मेति परमात्मैव उच्यते, प्रकरणावैरूप्याच्च । ततश्च परमात्मा यो यस्य प्रियः भवत्विति तत्तकर्मानुगुणं सङ्कल्पयति । स तस्य प्रियो भवतीति वाक्यार्थः । अत्रापि कामाय इत्यत्रापि पूर्ववच्चतुर्थी । एवमुत्तरत्रापि वाक्यानामार्थो द्रष्टव्यः । ब्रह्म - ब्राह्मण इत्यर्थः । क्षत्रं - क्षत्रिय इत्यर्थः । लोकाः - स्वर्गाद्या इत्यर्थः। देवाः - उपास्या देवता इत्यर्थः । ततः किमित्यत्राह - आत्मा वा अरे द्रष्टव्यो श्रोतब्यो मन्तव्यो निदिध्यासितव्य\nइति । 'तस्मात् पतिजायादीनां प्रियचं यत्सङ्कल्यायत्तम् - तस्य परमात्मनः प्रसादाय परमात्मा द्रष्टव्यः । स हि परमात्मादर्शनेन प्रसत्रस्सन् तद्दर्शनरूपब्रह्मविद्ययैव पतिजायादिषु तत्तत्प्रतिनियतप्रियत्वापादकपुण्यापुण्यात्मकभगवत्सङ्कल्पोपरमे कर्मप्रतिबन्धनिवृत्तेः स्वोपासकाय निरङ्कुशस्वातन्त्र्येण सर्वेषामपि वस्तूनां पतिजायादिवत् , ततोऽधिकं वा प्रियत्त्वमापादयितुंं शक्नोति। मोक्षदशायामानुकूल्यप्रातिकूल्यविभागविरहितं सर्वशरीरकं सविभूतिकं ब्रह्मानन्दरूपं तत्प्रसादादेव तदुपासकोऽनुभवतीति तत्प्रसादसिद्ध्यर्थं स एव परमात्मोपास्य इति फलितार्थः। न पश्यो मृत्युं पश्यति न रोगं नोत दुःखताम् । सर्वं ह पश्यः पश्यति सर्वमाप्नोति सर्वशः (छां.उ-७-२६-२) इति श्रवणादिति भावः । अत्र स्वाध्यायस्यार्थपरत्वेन अधीतवेदः पुरुषः प्रयोजनवदर्थदर्शनात् तन्निर्णयाय स्वयमेव गुरुमुखात् न्याययुक्तार्थग्रहणलक्षणश्रवणे प्रवर्तत इति श्रवणस्य प्राप्तत्वात् श्रोतव्य इत्यनुवादः । स्वात्मन्येवमेवेति युक्तिभिः ज्ञातार्थप्रतिष्ठापनलक्षणमननस्य श्रवणप्रतिष्ठार्थतया प्राप्तत्वात् मन्तव्य इति चानुवादः । अतोऽनवरतभावनारूपं ध्यानमेव निदिध्यासितव्य इति विधीयते । उपायदशाप्रभृतिभगवद्ध्यानस्यानुकूलत्वसूचनाय निदिध्यासितव्य इति सन्नन्तपदेन निर्देशः । अत्र- स्मृतिलम्भे सर्वग्रन्थीनां विप्रमोक्षः (छां.उ.७-२६-२) इति ध्यानस्यैव मोक्षं प्रति अव्यवहितहेतुत्वश्रवणात् । क्षीयन्ते चास्य कर्माणि तस्मिन् दृष्टे परावरे (मुं.उ.२-२-८) इति दर्शनस्यापि मोक्षाव्यवहित'कारणत्वश्रवणात्' उभयोः एकार्थत्वस्य वक्तव्यत्वात्, चाक्षुषज्ञानवाचितया दृशिधातोः, चक्षुषज्ञानस्य च न चक्षुषा गृह्यत (मुं.उ.३-१-८) इत्यचाक्षुषतया प्रतिपन्ने ब्रह्मणि विधातुमसम्भवात्, द्रष्टव्य इति दर्शनशब्देन उपचारात् दर्शनसमानाकारमिति विशदंज्ञानम् अभिधीयते । ततश्च द्रष्टव्यो , निदिध्यासितव्यः इत्याभ्यां दर्शनसमानाकारत्वविशिष्टं ध्यानं विधीयते । आर्षेयं वृणीते एकं वृणीते द्वौ वृणीते, त्रीन् वृणीते, न चतुरो वृणीते, न पञ्चाति वृणीते इत्यत्रार्षेयं वृणीते त्रीन् वृणीते इत्याभ्यां त्रित्वविशिष्टार्षेयवरणविधानवत् इति द्रष्टव्यम् । एवं विहितस्य दर्शनसमानाकारत्वविशिष्टविशदतमनिध्यानस्य किं फलम् इत्यत्राह - मैत्रेय्यात्मना.......विदितं भवति इति । अत्र वाक्ये विज्ञानशब्दो निदिध्यासनपरः; आत्मा वा अरे द्रष्टव्यः श्रोतव्यो मन्तव्यो निदिध्यासितव्य इति स्थानप्रमाणात् । वैशब्दोऽवधारणे। तथा च तस्मिन् परमात्मनि श्रवणमननाभ्यां दर्शनसमानाकारध्यान- विषयीकृते सत्येव तत्प्रसादादिदं सर्वं विदितं भवति । अनुकूलत्वेन विदितं भवति । सर्वं प्रियं भवति इति यावत् । आत्मनो दर्शनात्मकविज्ञानेनैव सविभूतिकनिरतिशयप्रिय- ब्रह्मप्राप्तिर्भवति । नान्येन वित्तादिनेति वाक्यार्थः । यद्वा - निदिध्यासितव्यतया निर्दिष्टस्य परमात्मनः जगत्कारणत्वे सत्येव ध्येयत्वसिद्धिस्स्यात् । कारणं तु ध्येयः (अथर्व.शि.३-१) इत्यवधारणात् । अतः तस्य जगत्कारणत्वं लक्षणमाह - आत्मनो वा इत्यादिना । उपादानोपादेयोः अभेदात् तस्मिन् आत्मनि ज्ञाते सर्वं विदितं भवति इत्यर्थः । श्रवणमति- विज्ञानदर्शनानि ज्ञानावस्थाविशेषाः । अत्र सर्वमिदं इति शब्दौ स्थूलावस्थाचिद- चिद्विशिष्टब्रह्मपरौ । सर्वशरीरकस्य ब्रह्मण एव चराचरव्यपाश्रयसकलशब्दवाच्यत्वस्य चराचरव्यपाश्रयस्तु स्यात् (ब्र.सू.२-३-१७) इत्यत्र समर्थितत्वात् । आत्मशब्दोपि सूक्ष्मचिदचिद्विशिष्टब्रह्मपरः; तस्य शरीरप्रतिसम्बन्धिनिरूढत्वात्, सामर्थ्यात् सूक्ष्मचिदचितोः शरीरत्वेन प्रवेशात् । अतः तयोरात्मसर्वपदार्थयोः अभेदात् आत्मविज्ञानेन सर्वं विज्ञातमित्युप- पद्यते । अनेन जगदुपादानत्वमुक्तं भवति । अत्र निदिध्यासितव्य इत्युक्त्वा सर्वोपादनत्व- कथनात् जगत्कारणत्वं सकलपरविद्यानुयायीत्युक्तं भवतीति वदन्ति ॥ ५ ॥ ब्रह्म तं परादाद्योऽन्यत्रात्मनो ब्रह्म वेद । क्षत्रं तं परादाद्योऽन्यत्रात्मनः क्षत्रं वेद । लोकास्तं परादुर्योऽन्यत्रात्मनो लोकान् वेद। देवास्ते परादुर्योऽन्यत्रात्मनो देवान् वेद । भूतानि तं परादुर्योऽन्यत्रात्मनो भूतानि वेद । सर्वं तं परादाद्योऽन्य- त्रात्मनस्सर्वं वेद - इदं ब्रह्मेदं क्षत्रमिमे लोका इमे देवा इमानि भूतानि इदं सर्वं यदयमात्मा ॥६॥\nऽन्यत्र प्र. - ननु कथमात्मनि विज्ञाते सर्वमिदं विज्ञातं स्यात् जगतः तन्द्रिन्नत्वात् इत्याशङ्क्य सर्वात्मत्वमेवाह - ब्रह्म तं परादाद्योन्यत्रात्मनो ब्रह्म वेद इत्यादिना । ब्रह्म - ब्राह्मणवर्गः । क्षत्रादिसहपाठात् । यस्त्वधिकारी ब्राह्मणवर्णं आत्मनोऽन्यत्र - परमात्मनोऽन्यत्र स्थितम्, न तु परमात्मनि स्थितम्, 'अपरब्रह्मात्मकं स्वनिष्ठं वेद\nजानीयात् , तं ब्रह्म - स ब्राह्मणवर्ण एव परादात् - पराकुर्यात् , अभिभवेत् । आत्मनो अन्यत्वेन अब्रह्मात्मकत्वेनावगतो ब्राह्मणवर्ण एव तं तथावगन्तारं संसारयति इत्यर्थः । एवमुत्तरत्रापि द्रष्टव्यम् । अतः सर्वस्य ब्रह्मात्मकत्वमेव स्वरूपमित्युक्तं भवति । अब्रह्मात्मकत्वप्रतिपत्तेः संसारहेतुत्वोक्त्या मिथ्याज्ञानत्वसिद्धेरिति द्रष्टव्यम् । क्षत्रं - क्षत्रियवर्णः । लोकाः - भूस्वर्गादिलोकाः देवाः - आराध्याः, तत्तल्लोकाप्रापिका देवताः। भूतानि - अचित्संसृष्टचेतनवर्गः । इतरः स्पष्टार्थः । ननूक्तरीत्या सर्वस्य ब्रह्माधारकतया ब्रह्मात्मकत्वेऽपि ब्रह्मात्मकस्य शरीरभूतस्य जगतः शरीरभूत'ब्रह्मापेक्षया भिन्नत्वेन तथाविधब्रह्मज्ञानेन सर्वज्ञानासम्भवात् , तस्मिन् विज्ञाते इदं सर्वं विदितमिति निर्देशो नोपपद्यत इत्याशङ्क्य सर्वस्यापि तच्छरीरत्वेन शरीरवाचिनां च शब्दानां शरीरपर्यन्तत्वात् इदं सर्वमिति शब्दाभ्यामन्यैरपि शब्देस्तत्तच्छरीरकं ब्रह्मैवाभिधीयते इति सर्वशरीरिणि ब्रह्मणि ज्ञाते तच्छरीरभूततया तदन्तर्गतं च सर्वमिदं ज्ञातं भवत्येव इत्यभिप्रेत्याह - इदं ब्रह्मेदं क्षत्रम् इत्यादि । अयमात्मेति यदुक्तं ब्रह्म, तदेव ब्रह्मक्षत्रलोकदेवादिसर्वरूपम्, सर्वशब्दवाच्यमित्यर्थः । ततश्च आत्मनि विज्ञाते इदं सर्वं विदितं भवति - एतत्सर्वशरीरकं ब्रह्म विदितं भवति इत्यर्थ उपपद्यत इति भावः ॥ ६ ॥"
                            }
                        ]
                    },
                    {
                        "verse_number": 32,
                        "original_text": "[सर्वं ब्रह्मात्मकम् इति दृष्टान्तेन निरूपणम्] स यथा दुन्दुभेर्हन्यमानस्य न बाह्यान् शब्दान् शक्रुयात् ग्रहणाय दुन्दुभेस्तु ग्रहणेन दुन्दुभ्याघातस्य वा शब्दो गृहीतः॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -एवं जगत्कारणत्वविशिष्टपरमात्मोपासनां विधाय उपासनोपकरणभूत- मनःप्रभृतिकरणनियमनमाह - स यथा - - - शब्दो गृहीतः इति । दुन्दुभरित्यानादरे षष्ठी । ग्रहणशब्द इह निरोधपरः । उपादाननिरोधयोः द्वयोरपि ग्रहणशब्दवाच्यत्वात् यथा गृहीतानि पुष्पाणि, गृहीतश्चोर इति । स यथा - स दृष्टान्तो यथा इत्यर्थः । दुन्दुभेर्हन्यमानस्य - दुन्दुभ्यौ हन्यमाने बाह्यान् - ततो बहिर्निस्सरतः शब्दान् ग्रहणाय न शक्नुयात् - न निरोद्धुं 'शक्नुयात् इत्यर्थः' । कथं तहि निरुणद्धि इत्यत्राह - दुन्दुभेस्तु\nइति । किन्तु आहन्यमानं दुन्दुभिमनुपेक्ष्य दुन्दुभेर्ग्रहणेन - शब्दनिस्सरणाधारभूत- दुन्दुभिनिरोधेन, दुन्दुभ्याघातस्य वा - तदाहन्तृपुरुषस्य निरोधेन या शब्दो गृहीतः -. भेर्वाः निस्सरन्तःशब्दा निरुध्यन्ते इत्यर्थः । दुन्दुभ्याधातस्येति कर्तरि क्तः । भेरी दण्डयोरन्यतर- निरोधेन 'तत्संयोग निरोधद्वारा भैरीशब्दायता निरुध्यन्ते, एवम् इन्द्रियेषु विषयगणे व्याप्रियमाणेषु बाह्यार्थानुभवो दुर्निरोधः । तस्मात् विषयापहरणेन वा इन्द्रियनिरोधेन वा विषयन्द्रियसंयोगनिरोधद्वारा परमात्मसाक्षात्कारविरोधिबाह्यार्थज्ञानं निरुध्यत इत्यर्थः । एवं निरुध्य, निदिध्यासितव्यो द्रष्टव्यः इत्युक्तं , दर्शनसमानाकाराविच्छिन्नपरमात्मास्मृतिसन्तानं साधयेदिति भावः । एवमुत्तरत्रापि द्रष्टव्यम् ॥ ७॥"
                            }
                        ]
                    },
                    {
                        "verse_number": 33,
                        "original_text": "स यथा शङ्खस्य ध्मायमानस्य न बाह्याञ्छब्दाञ्छक्रुयात् ग्रहणाय शङ्खस्य तु ग्रहणेन शङ्खध्मानस्य वा शब्दो गृहीतः॥ ८॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- शङ्खध्मानस्य इति । नन्द्यादित्वात् कर्तरि ल्युः । शङ्खध्मातुः इत्यर्थः । शिष्टं स्पष्ठम् ॥ ८॥"
                            }
                        ]
                    },
                    {
                        "verse_number": 34,
                        "original_text": "स यथा वीणायै वाद्यमानायै न बाह्याञ्छब्दाञ्छक्रुयात् ग्रहणाय, वीणायै तु ग्रहणेन वीणावादस्य वा शब्दो गृहीतः ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स यथा वीणायै वाद्यमानायै इत्यादि । अत्र वीणायै इति चतुर्थी षष्ठ्यर्थे । छान्दसो विभक्तिव्यत्ययः । वीणावादस्य इति कर्तरि क्तः । सर्वं पूर्ववत् ॥ ९ ॥"
                            }
                        ]
                    },
                    {
                        "verse_number": 35,
                        "original_text": "[सर्वं ब्रह्मात्मकमेव]\nस यथाऽऽर्द्रैधाग्नेरभ्याहितात् पृथक् धूमा विनिश्चरन्त्येवं वा अरेऽस्य महतो भूतस्य निश्श्वसितमेतद्यदृग्वेदो यजुर्वेदः सामवेदोऽथर्वाङ्गिरस इतिहासः पुराणं विद्या उपनिषदः श्लोकाः सूत्राण्यनुव्याख्यानानि व्याख्यानान्यस्येवैतानि सर्वाणि निश्श्वसितानि ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- पूर्वं परमात्मनः सामान्येनोक्तं सर्वकारणत्वं प्रपञ्चयति य यथा.... विनिश्चरन्ति इत्यादिना । 'एध' शब्दः अकारान्तः इन्धनवाची । 'आर्द्रेधाग्निग्रहणं' ब्रह्मण एव चिदचिद्विशिष्टस्य सङ्कल्पविशिष्टस्य च उपादानत्वनिमित्तत्वयोर्ज्ञापनार्थम् । अग्निर्हि\nधूमोत्पत्तौ औष्ण्येन निमित्तम् इन्धनविशिष्टत्वेन तु उपादानं भवतीति द्रष्टव्यम् । अभ्याहितात् - आध्मानवीजादिना प्रवर्तितात् इत्यर्थः । पृथग्विधा धूमाः विनिश्चरन्ति - निर्गच्छन्ति इत्यर्थः । स यथा - स दृष्टान्तो यथा, एवं वै - एवमेव अरे मैत्रेयि! अस्य - पूर्वोक्तस्य जगदभिन्ननिमित्तोपादानभूतस्य महतो भूतस्य - परमात्मनः निःश्वसितं - निःश्वासवदनायासेनैव तस्मादुद्गतं, किं तत्? एतत् - वक्ष्यमाणमित्यर्थः । तदेवाह - यदृग्वेदोयजुर्वेद इत्यादिना । इतिहासः - रामायणादिः पुराणं - विष्णुपुराणादि, विद्याः - चतुष्षष्ठिविद्याः उपनिषदः प्रसिद्धाः श्लोकाः - स्मृतिरूपाः सूत्राणि - ब्रह्मसूत्रादीनि । अनुव्याख्यानानि - भाष्यव्याख्यानानि, व्याख्यानानि - भाष्यरूपाणि । ऋग्वेद इत्यादि यद्यदस्ति, एतानि सर्वाणि भगवतो अस्यैव निःश्वसितानि अयत्नेन तदुद्गतानि इत्यर्थः । यद्यपि सूत्रस्मृतिपुराणादयो व्यासादुद्गता इति पुराणेषु प्रसिद्धः । तथापि तेषां भगवर्दशत्वात् भगवन्निश्श्वसितत्वोक्तिरुपपद्यत इति द्रष्टव्यम् । अत्र यद्यपि बाचकशब्दसृष्टिमात्रमुक्तम् । तथापि षष्ठे मैत्रेयीब्राह्मणे तु इष्टं हुतमाशितं पायितम् इत्यादिना भोग्यभोगस्थानभोक्तृवर्गरूपवाच्यसृष्टेरुक्तत्वात् , ' अनुक्तस्य अन्यतोग्राह्यत्वात् अत्रापि वाच्यस्य सृष्टिरुक्ता इति द्रष्टव्यम् । अनेन पूर्वं सामान्यतो निर्दिष्टं जगत्कारणत्वं विवृतं भवति ॥ १० ॥"
                            }
                        ]
                    },
                    {
                        "verse_number": 36,
                        "original_text": "[परमात्मनः सर्वायनत्वनिरूपणम् ]\nस यथा सर्वासामपां समुद्र एकायनम् - एवं सर्वेषां स्पर्शानां स्वगेकायनमेवं सर्वेषां रसानां जिह्वैकायनमेवं सर्वेषां गन्धानां नासिकैकायनमेवं सर्वेषां रूपाणां चक्षरेकायनमेव सर्वेषां शब्दानां श्रोत्रमेकायनमेवं सर्वेषां सहकल्पानां मन एकायनमेवं सर्वासां विद्यानां हृदयमेकायनमेवं सर्वेषां कर्मणां हस्तावेकायनमेवं सर्वेषामानन्दानामुपस्थं एकायनमेवं सर्वेषां विसर्गाणां पायुरेकायनमेवं सर्वेषामध्वनां पादावेकायनमेवं सर्वेषां वेदानां वागेकायनम् ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - एवं प्रथमोक्तं जगत्कारणत्वं विशदयित्वा तदनन्तरं सामान्येन, स यथा दुन्दुभेर्हन्यमानस्य इत्यादिनोक्तं परोपासनकरणभूतकरणग्रामनियमनं 'विशदयति' - स - - - यथा वागेकायनम् इत्यादिना । समुद्रस्य सर्वासामपामेकायनत्वं नाम तदुपादातृत्वमेव; एवं त्वचः सर्वस्पर्शानामेकायनत्वं नाम तदुपादातृत्वम् । ततश्चायमर्थः - यथा समुद्रो भूयसीरपो बहुधाः विशतीर्गृह्णाति, ताभिः कदाचिदपि न पूर्यते च - एवं त्वगिन्द्रियमसङ्ख्याकान् बहुधा प्राप्नुवतः स्पर्शविशेषान् गृह्णाति, तैः कदाचिदपि न तृप्यति च-ततश्च स्वगिन्द्रियस्य स्पर्शविषयकव्यापारा अनन्ता इत्यर्थः । एवमुत्तरत्रापि द्रष्टव्यम् । सर्वासाम् विद्यानां हृदयम् इति । अवस्थाविशेषविशिष्टं मन एव हृदयमित्युच्यते । अध्वनाम् । अध्वगमनानाम् इत्यर्थः । शिष्टस्य स्पष्टोऽर्थः । ततश्च एकैकेन्द्रियवृत्तिविशेषा अनन्ताः । ततश्च आत्मसाक्षात्कारार्थिना एते वृत्तिविशेषा निरोद्धव्या इत्यभिप्रायः । ततश्च, स यथा दुन्दुभेर्हन्यमानस्य इत्यनेनोक्तं ब्रह्मोपासनोपायोगिकरणग्रामनियमनं विवृतं भवति ॥ ११ ॥"
                            }
                        ]
                    },
                    {
                        "verse_number": 37,
                        "original_text": "बृहदारण्यकोपनिषत् चतुर्थोऽध्यायः \n [परमात्मोपासनं मोक्षकारणत्वम्]\nस यथा सैन्धवखिल्य उदके प्रास्त उदकमेवानुविलीयेत;\nन हास्योद्ग्रहणायैव स्याद्\nयतो यतस् त्व् आददीत\nलवणम् एवैवं वा अरे\nइदं महद्भूतम् अनन्तम् अपारं\nविज्ञानघन एवैतेभ्यो भूतेभ्यः समुत्थाय\nतान्य् एवानुविनश्यति\nन प्रेत्य संज्ञास्तीत्य् अरे ब्रवीमीति होवाच याज्ञवल्क्यः ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथ सर्वावस्थास्व् अपि जीवस्वरूपस्य\nपरमात्मनिष्ठतया स्वातन्त्र्याभाव-ज्ञापनाय\nजीव-वाचि-शब्देन परमात्मनं निर्दिशन्\nअमृतत्वोपाय-प्रवृत्ति-प्रोत्साहनाय\nभूत-संघात्मक-शरीर-मरणाऽनुविधायिनः संसरतो जीवस्य\n+अपरिच्छिन्न-ज्ञानैकाकारताम् उपपादयति ।\nएवम् उपपादिते हि,\nस्वयम् अपरिच्छिन्न-ज्ञानानन्दाकार एव सन्\nअयं जीवः पञ्च-भूतस्य शरीरानुविधानेन\nजन्म-मरणादिचक्रे स्व-कर्म-तिरोहित-स्वरूपः परिभ्रमति ।\nतच्च कर्म ईश्वरसङ्कल्परूपं\nसर्वथा ईश्वर-परतन्त्रेण स्वेन स्वातन्त्र्येण निर्मोचयितुम् अशक्यम् ।\nअतः तादृश कर्म-बन्ध-विमोचन-पूर्वकस्य\nस्वभावाविर्भाव-रूप-मोक्ष-प्राप्तये\nपरमात्मोपासनम् एव कर्तव्यम्\nइति प्रतीयेतेति ।\nस यथा सैन्धव-खिल्य इत्यादि ।\nसः लवण-रस-घनतया प्रसिद्धः सैन्धव खिल्यः - लवण-खण्डः ।\nखिल एव खिल्यः । स्वार्थे यत् प्रत्ययः ।\nयथा सैन्धवशकलः उदके प्रास्तः प्रक्षिप्तः\nउदकम् अनु - अनुसृत्य प्रविश्य विलीयत एव ।\nअस्य - विलीनस्य लवणस्य\nउद्ग्रहणाय - उदकात् पृथक्कृत्य ग्रहीतुं\nनैव स्यात् - कोपि न शक्तरस्यात् ।\nतच्चोदकं यथा - यतो यतः - यस्मात् यस्मात् प्रदेशात् ,\nमध्यतः पार्श्वतो वा आददीत - गृह्णीयात् ।\nततस्ततः तत्तोयं लवणम् एव - लवणरसमयमेव भवति ।\nएवं वै - एवमेव । उक्तलवण-खिल्य-दृष्टान्तवद् एव\nमहद्-भूतं - सर्व-चेतनाचेतनेभ्यः उत्कृष्टम् ।\nतद् एवोपपादयति - अनन्तम् अपारम् इति ।\nअनन्तं - स्वरूपेणापरिच्छेद्यम् अपारं गुणतोप्यपरिच्छेद्यं ब्रह्म\nविज्ञान-घन एव सन् - जीव एव सन् ,\nजीव-शरीरक, एव सन् इति यावत् ।\nअनेन जीवेनात्मनाऽनुप्रविश्य (छा.उ.६-३-२) इति श्रुतेर्\nजीवशरीरकतया भूतेषु अनुप्रविश्य\nएतेभ्यो भूतेभ्य समुत्थाय तान्य् एवानुविनश्यति ।\nभूतेषु शरीरादिरूपेण उत्पद्यमानेषु\nतेभ्य एव - भूतेभ्यः हेतुभ्यः स्वयम् उत्पद्यमानस्\nतेषु नश्यत्सु\nतानि - भूतानि अनु -पश्चात् स्वयं विनश्यति इत्यर्थः ।\nदेहोत्पत्ति-विनाशानुविधाप्य् उत्पाद-विनाशवान् भवतीति यावत् ।\nविनाशो नाम अत्यन्त-ज्ञान-सङ्कोचः ।\nविनश्यति - न पश्यति इत्यर्थः ।\nइति\nस्वाप्यय-सम्पत्त्योः (ब्र.सू.४-४-१६) इति सूत्रे भगवता भाष्यकृतोक्तम् ।\nउत्पत्तिर्नाम विकासप्रादुर्भावः ।\nइमाव् उत्पत्ति-विनाशौ\nविज्ञानमय-शब्दिते जीव-शरीरके महद्-भूतम् इत्युक्ते परमात्मनि\nजीव-द्वारा सम्भवत\nइति द्रष्टव्यम् ।\nन प्रेत्य संज्ञास्ति इति ।\nप्रेत्य - चरम-देह-वियोगं प्राप्य,\n\"येयं प्रेते विचिकित्सा मनुष्ये\" इति प्रयोगात् ।\nतदा मोक्ष-दशायां स्वाभाविकापरिच्छिन्न-ज्ञानस्य सङ्कोचाभावेन\nन संज्ञास्ति ।\nसम् इत्य् एकीकारे । ज्ञा-धातोर् ज्ञानम् अर्थः ।\nततश् च\n+++(शरीरादि-)+++भूत-संघातेन एकी-कृत्य ज्ञानं संज्ञा-शब्दार्थः ।\nसा नास्तीत्यर्थः इति द्रष्टव्यम् ।\nततश्च पूर्वोक्त-भगवद्-उपासनेन\nज्ञान-सङ्कोच-हेतु-भूत-कर्मणो विनाशे\nनिरङ्कुशापरिच्छिन्न-ज्ञानवतो जीवस्य\nस्व-स्व-रूप-याथात्म्य-ज्ञानेन\nसंज्ञा-शब्दित-देहात्म-भ्रमादि-निवृत्त्या\nपूर्वोक्त-भूतानुविधान-प्रयुक्तोत्पत्ति-विनाशादिः\nमोक्षदशायां नास्तीति\nतद्-रूप-संसार-चक्र-भ्रमण-निवृत्त्य्-अर्थं\nपरमात्मोपासनम् एव कार्यम्\nइति याज्ञवल्क्यो मैत्रय्या उपदिदेश इत्यर्थः ।\nअत्र \"अरे ब्रवीमि\" इत्युक्तिः स्वोक्ति-प्रामाण्य-दार्ढ्यर्थम् ।\nन च महद्भूतम् अनन्तमपारम् इति निर्दिष्टस्यैव ब्रह्मणः\nविज्ञानघन एवैतेभ्यो भूतेभ्यस् समुत्थाय\nइति जीवत्व-संसारित्वाऽऽवेदनं साक्षाद् एवास्तु;\nकिमिति विज्ञानघनः = जीवशरीरक इति व्याख्याय\nजीवद्वारकं तस्य तदिदम् उच्यत\nइति वाच्यम् -\n\"निरनिष्ट निरवद्यः\" इत्यादि-श्रुति-प्रतिपन्न-निखिल-हेय-प्रत्यनीकत्वस्य परमात्मानः\nसंसारित्वासम्भवात् ।\nअत एव मोक्षधर्म-जनकयाज्ञवल्क्यसंवादे याज्ञवल्क्येनैव, अन्यश्च राजन् स परस्तथाऽन्यः पञ्चविंशकः । तत्स्थत्वादनुपश्यन्ति एक एवेति साधवः ॥ (महा.भा.मौ.३०६-७५) इति शरीरशरीरिणोः जीवेश्वरयोर्भेदे सत्यपि शरीरान्तःस्थितस्य शरीरिण एकत्यात् अयमेकः पुरुष इति सशरीरे जीवे व्यवहारवत् परमात्मनो जीवान्तरवस्थितिनिबन्धनाः प्रकार्यक्यविषयाः जीवेश्वराभेदव्यवहारा इत्युक्तम् । ततश्च तेनैव याज्ञवल्क्यैनात्रापि जीवस्य परमात्मशरीरतया तद्वाचिना विज्ञानघनशब्देन परमात्मनोऽभिधानं तद्धर्मभूतोत्पत्ति- विनाशादिना धर्मवत्त्वकथनञ्च न विरुद्धम्, उपपन्नतरञ्चेति द्रष्टव्यम् । न च उक्तरीत्या निर्विकारे परमात्मनि उत्पत्तिविनाशयोः सद्वारकविशेषणत्वे आवश्यके सति तावन्मात्रमेव कथनीयं स्यात् ; न त्वधिकम् । एवं सति विज्ञानघनत्वस्य परमात्मनि साक्षादेव सम्भवात् विज्ञानघनशब्दस्य जीवबाचित्वमाश्रित्य विज्ञानघनशब्देन जीवशरीरकपरमात्माभिधानाश्रयणक्लेशः, अवस्थितेरिति काशकृत्स्नः (ब्र.सू.१-४-२२) इति सूत्रभाष्ये कुतोऽनुभूयते इति वाच्यम् - परमात्मनः स्वरूपेणोत्थानविनाशासम्भवात्, जीवरूपेण उत्थान विनाशयोः वक्तव्यत्वेन जीववाचिपदस्य कस्यचिदश्रवणे जीवद्वारकत्वोक्तयोगेन तद्वाचिपदावश्यकत्वात्, अन्यस्य चाभावात् , विज्ञानघनशब्दस्य जीवबाचित्वसम्भावाच्च, विज्ञानघनशब्देन जीवशरीरकपरमात्माभिधीयते इति भाष्योक्तेः विरोधाभावात्; उपपन्नतरत्वाच्चेति द्रष्टव्यम् ॥ १२ ॥"
                            }
                        ]
                    },
                    {
                        "verse_number": 38,
                        "original_text": "सा होवाच मैत्रेय्यत्रैव मा भगवानमूमुहत्, न प्रेत्य संज्ञास्तीति । स होवाच याज्ञवल्क्यो न वा अरेऽहं मोहं ब्रवीम्यलं वा अरे इदं विज्ञानाय ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-सा होवाच मैत्रेय्यत्रैव मा भगवानमूमुहत्, न प्रेत्य संज्ञास्तीति । एवं याज्ञवल्क्योनोपदिष्टा मैत्रेयी उवाच । किमिति । न प्रेत्य संज्ञास्ती इत्यस्मिन् वाक्य एव भगवान् मा - माम् अमूमुहत् । मुहेर्णा चङि छन्दसि मोहयति स्म इत्यर्थः । विज्ञानघनशब्दितस्य ज्ञानैकाकारस्य आत्मनो मुक्तौ संज्ञाभावो विरुद्ध इत्यतो मुक्तौ संज्ञाभावप्रतिपादके भवद्वाक्ये मोहो मे संवृत इति भावः । अत्र न प्रेत्य संज्ञास्तीति वाक्यस्य विज्ञानघनत्वोक्तिविरोधे आपादनीयेऽपि, मैत्रेय्या गुरु गौरवेण स्वस्य वाक्यार्थास्फूर्तिरूपमोह एव वाचनिकवृत्या आपदित इति द्रष्टव्यम् । यद्यपि संज्ञाशब्दो देहात्मैक्यभ्रान्तिपर इति न विरोधः । तथापि तदिभिप्रायानभिज्ञानात् मुह्यन्ती मैत्रेयी एवमुक्तयतीति द्रष्टव्यम्। स होवाच- - - - विज्ञानाय इति। सः - इत्थं पृष्टो याज्ञवल्क्यः प्राह किमिति? अरे - मैत्रेयि! न प्रेत्य संज्ञास्तीति नाहं मोहं - मोहकं वचो ब्रवीमि। इदं - विज्ञानघनशब्दितं महद्भूतं प्रेत्यापि विज्ञानायालमेव - ज्ञातुं पर्याप्तमेव इत्यर्थः। ततश्च मुक्तौ सर्वज्ञतया सर्वं पश्यत एव न सतो विज्ञानघनस्य मया पूर्वनिर्दिष्ट संज्ञाभावो नाम देहात्मैक्य- विषयकभ्रान्त्यभावात्मेति भावः ॥ १३ ॥"
                            }
                        ]
                    },
                    {
                        "verse_number": 39,
                        "original_text": "[न प्रेत्य संज्ञास्ति' इत्यस्य विवरणम् ] यत्र हि द्वैतमिव भवति, तदितर इतरं जिघ्रति, तदितर इतरं पश्यति, तदितर इतरं श्रृणोति, तदितर इतरमभिवदति, तदितर इतरं मनुते, तदितर इतर विजानाति । यत्र वा अस्य सर्वमात्मैवाभूत्, तत् केन कं जिघ्रेत्, तत्केन कं पश्येत्, तत्केन कं शृणुयात्। तत् केन कमभिवदेत्, तत्केन कं मन्वीत, तत्केन कं विजानीयात् । येनेदं सर्वं विजानाति, तं केन विजानीयात् । विज्ञातारमरे केन विजानीयादिति ॥ १४ ॥ ॥ इति चतुर्थाध्याये चतुर्थब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -एवं न प्रेत्य संज्ञास्ति इति स्ववाक्यस्य मुक्तौ देहात्मभ्रमनिवृत्तिपरत्वेन विज्ञानघनत्वाविरोधमुक्त्वास्वनिष्ठताभ्रमनिवृत्तिप्रतिपादकत्वेनापि तदविरोधमुपपादयति - यत्र हि द्वैतमिव भवति तदितर इतरं पश्यति इत्यादिना । यत्र - यस्यामवस्थायां हि - प्रसिद्धम् । द्वैतमिव भवति - स्वनिष्ठतया परमात्मनः पृथगिव भवति इत्यर्थः । स्वतन्त्र इव भवति इति यावत् । स्वातन्त्र्यस्य अप्रामाणिकद्योतनार्थ इव शब्दः । तत् - तस्यां दशायां इतरः इतरं पश्यति । इतरः - परमात्मनो भिन्नात्मकः - पृथक्सिद्ध इति यावत् इतरं - भिन्नात्मकं परमात्मनः पृथक्सिद्धं विषयं पश्यति । अत्र इतरेण इत्यध्याहार्यम् । उत्तरत्र तत्केन कं जिघ्रेत् इति दर्शनात् । इतरेण - स्वतन्त्रेण करणेन जिघ्रति इत्यर्थः । एवमुत्तरत्रापि । अत्र जिघ्रति-पश्यति-शृणोति-मनुते-विजानातीत्युक्तं सर्वज्ञानेन्द्रिय- वृत्त्युपलक्षणम् । तत्र मनुते इति मनोवृत्तिरुक्ता, विजानाति इति बुद्धिवृत्तिरिति तयोर्भेदः । अभिवदति इत्युक्तो वागिन्द्रियव्यापारः सर्वकर्मेन्द्रियव्यापारोपलक्षणार्थ इति द्रष्टव्यम् । एवमुत्तरत्रापि । यत्र वा अस्य सर्वमात्मैवाभूत् तत्केन कं जिघ्रेत् इत्यादि । यत्र - यदा, अस्य - जीवस्य सर्वं - वस्तु आत्मैवाभूत् - परमात्मा पृथक्सिद्धमेकात्मकमेवाभूत् । तदा केन - भिन्नात्मकेन करणेन कं - भिन्नात्मकं विषय जिघ्नेदित्यर्थः । अत्र क इत्यध्याहार्यम् । तदितर इतरं पश्यतीति पूर्वमुक्तत्वात् । कः - भिन्नात्मकः स्वतन्त्रः कर्ता जिघ्रेदित्यर्थः । अत्र किं शब्द इतर शब्दश्च सर्वत्र स्वतन्त्रतत्प्रतिक्षेपपरः । अयं सर्वत्र द्रष्टव्यम् । अत्र सदैकात्मक स्य जगतः कालभेदेन भिन्ना भिन्नात्मकत्वयोः परमात्मा पृथक्सिद्ध्यपृथक्सिद्धिरूपयोः असम्भवात् आत्मैवाभूत् इत्यस्य एकात्मकत्वेन ज्ञातमभूदिति, द्वैतमिव भवति इत्यस्य भिन्नात्मकत्वेन ज्ञानं भवतीति चैवार्थो वक्तव्यः । तथा च यस्यात्मभेद- प्रतातिः कियत्यप्यस्ति तस्य कर्तृकर्मकरणेषु भिन्नात्मकत्वप्रतीतिरनुवर्तते । यस्यात्मभेदप्रतीतिः यदा सर्वथा नास्ति । तदा विरुद्धधर्मवत्तत्वाप्रतीते कर्तृकर्मकरणेषु भिन्नात्मकतया प्रतीतिः सर्वथा नास्तीति पर्यवसितोऽर्थः । शिष्टं स्पष्टम् । द्वयमेव साधनमित्यवश्यं निदिध्यासनेन भगवत्प्रसादो मुमुक्षुणा सम्पादनीय इत्युपसंहरति वाक्यद्वयेन । येनेदं सर्वं विजानाति; तं केन विजानीयात् इत्यादिना । येन - परमात्मना प्रसन्नेनानुगृहीतः इदं सर्वं विजानाति - सर्वज्ञो भवति, तं परमात्मनं केन हेतुना विजानीयात् - क इत्था वेद यत्र सः इतिवत् परमात्मा । प्रसादमन्तरेण परमात्मा दुरवबोध इत्यर्थः । विज्ञातारमरे केन विजानीयात् इति । अत्र विज्ञातृशब्देन प्रक्रमोदितजगत्कारणत्वाक्षिप्तसर्वज्ञत्वाश्रयः परमात्मैव उच्यते । तादृशं विज्ञातारं\nसर्वज्ञं परमात्मानं प्रक्रमोदितध्यानं विना केन - केवलयज्ञदानाधुपायेन विजानीयात् । न केनापि इत्यर्थः । उक्तं च व्यासार्यैः परमात्मप्रसादादृते तस्य दुरवगमत्वपरं तं केन विजानीयादिति पूर्वं वाक्यम्; उपासनातिरिक्त केवल यज्ञदानाधुपायान्तरनिषेधपरं विज्ञातारमरे केन विजानीयात् इत्युत्तरवाक्यम् इति । ततश्च परमात्मप्रसाद परमात्मोपासनयोरप्यावश्यकत्वं द्वाभ्यां वाक्याभ्यां प्रतिपादितं भवति । अत्र परमात्मोपासन तत्प्रसादसाध्या परमात्मगतिः । किं रूपेति? चिन्तायां दर्शनसमानाकारध्यानरूपावगतिरेव परमात्मप्रसादोपासन साध्यत्वेन वाक्यद्वयप्रतिपन्नेति केचिदूचुः मुक्तिकालीना देशविशेषविशिष्टब्रह्मसाक्षात्कारलक्षणा, परात्परं पुरिशयं पुरुषमीक्षत इत्युक्तेत्यपरे । नोभयथापि विरोधं पश्यामः । इति शब्दः प्रतिवचनसमाप्तौ । इदञ्च ब्राह्मणं समन्वयाध्याये चतुर्थपादे चिन्तितम् । उपक्रमे पतिजायापुत्रवित्तादि- प्रियसम्बन्धित्वलक्षणजीवलिङ्गकीर्तनात्, 'मध्ये च, विज्ञानघन एवैतेभ्यो भूतेभ्यो समुत्थाय तान्येवानुविनश्यति इति देहानुविधायिजननमरणलक्षणजीवलिङ्गप्रतिपादनात्, अन्ते च, विज्ञातारमरे केन विजानीयात् इति विज्ञातृत्वरूपजीवलिङ्गकीर्तनाच्च कृत्स्नमपि प्रकरणं जीवपरमेव । परमात्मलिङ्गानि तु कथञ्चिन्नेयानि इति पूर्वपक्षे पठति आचार्यः - वाक्यान्वयात् (ब्र.सू.१-४-१९) । कृत्स्नस्य वाक्यसन्दर्भस्यान्वयः परमात्मन्येव उपपद्यते, नान्यत्र । तथाहि - अमृतत्वस्य तु नाशाऽस्ति वित्तेन इति याज्ञवल्क्येन अभिहिते येनाहं नामृता स्यां किमहं तेन कुर्याम् इति अमृतत्वोपायमात्रार्थिन्ये मैत्रेय्यै आत्मा वा अरे द्रष्टव्यः इति द्रष्टव्यत्वेन उपदिष्टस्यात्मनः परमात्मत्वमेवाभ्युपगन्तव्यम् । आख्यायिकाया विद्यागतविशेषप्रतिपादनोपयुक्तत्वस्य पुरुषार्थपादे स्थितत्वात् । तत्र हि अथ ह याज्ञवल्क्यस्य । भार्ये बभूवतुः इत्याद्याख्यानानां सर्वाण्याख्यानानि पारिप्लवे शस्यन्ति इत्यश्वमेधगतपारिप्लवनामकशस्त्रे विनियुक्तत्वात् पारिप्लवार्थान्याख्यानानि, न तु विद्योपयोगीनीति पारिप्लवार्था इति चेत् (ब्र.सू.३-४-२) इति सूत्रखण्डेन पूर्वपक्षं कृत्वा, न विशेषित्वात् इत्यादिना सिद्धान्तितम् । अयमर्थः - न सर्वाख्यानानि पारिप्ल वार्थानि भवितुमर्हन्ति । सर्वाण्याख्यानानि शंसन्तीति विधाय मनुवैवस्वतो राजा इत्यादिना केषाञ्चिदाख्यानानामेव विशेषितत्वात् । वाक्यशेषपठितानामेवाख्यानानां पारिप्लवे विनियोगेन सर्वेषामपि विद्यासन्निधिपठितानां याज्ञवल्क्याद्याख्यानानां च तत्तद्वक्यगतपरमात्म- विषयकत्वादिविशेषप्रतिपादनोपयोगित्वमेव । तथा चैकवाक्योपबन्धात् (ब्र.सू.४-४-२४) यथा, तेजो वै घृतं, सोरोदीत् इत्येवमादीनां, अक्ताः शर्करा उपदधाति, तस्माद्बर्हिषि रजतं न देयम् इत्यादिविधिनिषेधैकवाक्यतया विधिनिषेधविषयस्तुती निन्दाद्युयोगित्वम्'- तथैव आत्मा वा अरे द्रष्टव्यः इत्यादि विधिना । आख्यानानाम् एकवाक्यत्वोपबन्धात् विधेयविद्याविशेषोपयोगित्वमवश्याभ्युपगन्तव्यमिति सिद्धान्तितम् । ततश्च उपक्रम- गताख्यायिकावशात्परमात्मविषयत्वमेव प्रकरणस्य तथा अस्य महतो भूतस्य निःश्वसितमेतत् आत्मनो वा अरे दर्शनेन श्रवणेन इत्यादिना प्रतीयमानं सर्वोपादानत्वम्, ब्रह्म तं परादात् इत्यादिना प्रतीयमानं सार्वात्म्यं, च न परमात्मनोऽन्यत्र सम्भवति । यदुक्तम् पतिजायापुत्रादिसम्बन्धित्वकीर्तनं जीवलिङ्गमिति - तन्न; तस्य वाक्यस्य परमात्मानुगुणतया अर्थवर्णनोपपत्तेः । तद्वर्णन प्रकारश्च पूर्वमेव प्रदर्शितः । ननु एवं विज्ञानघन एवैतेभ्यो भूतेभ्यो समुत्थाय इति जीववाचिविज्ञानघनशब्देन कथं परमात्मनोऽभिधानम्? उत्पादविनाशादि जीवलिङ्गानाञ्च कथं परमात्मनि समन्वय इति चेत् - तत्राह- प्रतिज्ञासिद्धेर्लिङ्गमाश्मरथ्यः (ब्र.सू.२-४-२०) । एक विज्ञानेन सर्वविज्ञान- प्रतिज्ञाक्षिप्तोपादानोपादेयाभावलब्धाभेदसूचकं जीवधर्माणां तत्र कीर्तनमित्याश्मरथ्य आचार्यों मन्यते । उत्क्रमिष्यत एवम्भावादित्यौडुलोमिः (ब्र.सू.१-४-२१) आमुक्तेर्भेद एव स्याज्जीवस्य च परस्य च । मुक्तस्य तु न भेदोस्ति भेदहेतोरभावतः ॥ इत्युक्तरीत्या मुक्तिदशायां भाव्यभेदमाश्रित्य परमात्मनि जीवधर्माभिधानमुपपद्यत इत्यौडुलोमिराचार्यो मन्वते । अवस्थितेरिति काशकृत्स्नः (ब्र.सू.१-४-२२)। जीवे परमात्मनः अन्तर्यामितया अवस्थितेराकृत्यधिकरणन्यायेन शरीरभूतजीववाचिशब्दैः शरीरिणः परमात्मनोऽभिधानसंभवात् शरीरभूतजीवधर्माणां शरीरिणि परमात्मन्युपपत्तेश्च जीवश्रुतिलिङ्गानां परमात्मनि नानुपपत्तिरिति स्थितम् । अत्र तु काशकृत्स्नमतमेव आचार्यस्य मतम् । तदुपरि पक्षान्तरानुपन्यासात् , आश्मरथ्योडुलोमिमतयोः दुष्टत्वाञ्च । उपादानोपादेययोः भेदाभेदावद्याश्मरथ्यमतं जैनमतप्रतिक्षेपादेव प्रतिक्षिप्तम् ।तर्कपादे जैनानां मतं हि प्रतिक्षिप्तमाचार्येण। ये चैवं मन्यन्ते जीवाजीवास्रवसंवरनिर्जरबन्धमोक्षा नाम सप्त पदार्थाः । बोधात्मको जीवः । इन्द्रियप्रवृत्तिरास्रवः । शमदमादिरूपा प्रवृत्तिः 'संवरः । तप्तशिलारोहणादिनिर्जरः। बन्धोऽष्टविधं कर्म। तत्र घातिकर्म चतुर्विधम्, ज्ञानावरणीयं दर्शनावरणीयं मोहनीय- मान्तरायिकमिति । तत्र सम्यग्ज्ञानात् न मोक्ष इति विपर्ययो ज्ञानावरणीयं कर्म। आर्हतदर्शनाभ्यासन्न मोक्ष इति ज्ञानं दर्शनावरणीयम् । बहुषु विप्रतिषिद्धेषु मोक्षमार्गेषु विशेषानवधारणीयं मोहनीयम् । मोक्षमार्गप्रवृत्तानां तद्विघटनकरं विज्ञानम् आन्तरायिकम्। तानीमानि श्रेयोमार्गहन्तृत्वात् घातिकर्माणि इत्युच्यन्ते । अथ घातिकर्म चतुर्विधम् । वेदनीयं नामिकं गोत्रिकमायुष्कञ्चेति । तत्र वेदनीयं कर्म शुक्लपुद्गलविपाकहेतुः । तद्धि कर्म बन्धोऽपि न भवति । निश्श्रेयसप्राप्तिहेतुज्ञानाविघातकत्वात् । शुक्लपुद्गलारम्भकं वेदनीयं कर्मानुगुणं नामिकं कर्म । तद्धि शुक्लपुद्गलस्य अवस्थां कलिलबुद्बुदा दि कामारभते । गोत्रितं तु अव्याकृतं ततोप्याद्यं शक्तिरूपेणावस्थितम् । आयुष्कम् - आयुः कथयत्युत्पादनद्वारेण इत्यायुष्कम् । तान्येतानि शुक्लपुद्गलाश्रयत्वादघातिकर्माणि । तदेतत्कर्माष्टकं पुरुषं बध्नातीति बन्धः। विगलितसमस्तक्ले शतद्व्यसनावरणज्ञानसुखैकतानस्य आत्मन उपरिदेशावस्थानं मोक्ष इत्येके । अन्ये तु ऊर्ध्वगमनशीलस्य जीवस्य शुष्कालाबुफलोन्मज्जनवत् सततोर्ध्वगमनं मोक्ष इति वर्णयन्ति । इममन्यमपि प्रपञ्चमाचक्षते - पञ्चास्तिकायानाम् , जीवास्तिकायः, पुद्गलास्तिकायो, धर्मास्तिकायोऽधर्मास्तिकाय आकाशस्तिकायश्चेति। अस्तीति कायतेशब्द्यते इत्यस्तिकायः । एवं सर्वत्र । तत्र च जीवास्तिकायस्त्रिविधः । बद्धो मुक्तो, नित्यसिद्धश्च । तत्र नित्यसिद्ध आर्हतः । इतरौ द्वौ प्रसिद्धौ । पूर्यते गलति च इति उपचितापचितं वस्तु पुद्गलशब्देन उच्यते । पुद्गलास्तिकायश्च षोढा । पृथिव्यादिभूतचतुष्टयं स्थावरं, जङ्गमञ्चेति । धर्मास्तिकायः प्रवृत्यनुमेयः। अधर्मास्तिकायः स्थितिहेतुः। आकाशास्तिकायो द्विविधः । लोकाकाशो अलोकाकाशश्चेति । उपर्युपरि वर्तमानानां लोकानामन्तर्वर्ती आकाशो लोकाकाशः । सर्वेषां लोकानामूर्ध्ववर्ती अनावृताकाशो अलोकाकाशः । सर्वेप्यते पदार्थाः - स्यादस्ति, स्यान्नास्ति, स्यादस्ति च नास्ति च, स्यादस्ति वक्तव्यं, स्यादस्तिचावक्तव्यं, स्यानास्ति चावक्तव्यं, स्यादस्ति च नास्ति चावक्तव्यं च इत्येवं सत्त्वासत्त्वसदसत्वसदसद्विलक्षणत्वसत्वविशिष्टसदसद्विलक्षणत्व असत्वविशिष्ट- सदसद्विलक्षणत्वसदसत्वविशिष्टसदसद्विलक्षणत्वरूपसप्तभङ्गी परिवृताः । स्याच्छब्दोऽयं तिङन्तप्रतिरूपको निपातोऽनैकान्त्यद्योती । एवं सर्वं वस्त्वनेकान्तम् इत्यार्हतसमयस्साधुः। कस्याप्यप्रतिक्षेपकत्वादिति पूर्वपक्षे प्राप्ते - नैकस्मिन्नसम्भवात् (ब्र.सू.२-२-३१) । एकस्मिन् वस्तुनि सत्त्वासत्त्वभिन्नत्वाभिन्नत्वादि विरुद्धधर्माणां परस्परविरहस्वरूपाणामसम्भावात् तन्मतसमञ्जसम् । प्रमाणाप्रमाणविभाग- भङ्गप्रसङ्गेन सर्वव्यवहारोच्छेदप्रसङ्गात् । एवंचात्मकार्त्स्रय-(ब्र.सू.२-२-३२) जीवस्य देहानुरूप- परिमाणत्वमित्येवमभ्युपगच्छतां जैनानां हस्त्यादिशरीरस्थात्मनो न्यूनपरिमाण मशकादि- शरीरानुप्रवेशे आत्मनः परिपूर्णता न स्यात् । अथ सङ्कोचविकासधर्मतया आत्मनः पर्यायेण अवस्थान्तरापत्त्या न विरोध इति चेत् तत्राह - न च पर्यायादप्यविरोधो विकारादिभ्यः (ब्र.सू.२-२-३३) ! कालभेदेन सङ्कोचविकासावस्थाभ्युपगमे विकारादित्वा- नित्यत्वादिदोषप्रसङ्गः । अन्त्यावस्थितेश्चोभयनित्यत्वादविशेषः (ब्र,सू.२-२-३४) जीवस्य यदन्त्यं परिमाणं मोक्षावस्थागतम् । 'तस्य ततःपरं' देहान्तरपरिग्रहाभावेनावस्थितत्वात् तस्य परिमाणस्य तदाश्रयस्य च जीवस्य च उत्तरावस्थाप्राप्तिविधुरत्वेन नित्यत्वात् तदे व परिमाणं पूर्वत्राप्यविशिष्टमित्येवाभ्युपगन्तव्यम् । उत्तरावधिशून्यस्य पूर्वावध्यभावात् । ततश्च देहभेदेन तदनुरूपपरिमाणभेद इति जैनानां च दर्शनमसङ्गतमिति । ततश्च जैनमतप्रतिक्षेपेणैव भेदाभेदसमावेशवाद्याश्मरथ्यमतमपि निरस्तमेव । परमात्मात्मनोर्योगः परमार्थ इतीष्यते । मिथ्यैतदन्यद्दद्द्रव्यं हि नैति तद्द्रव्यतां यतः ॥ इति स्मरणात् ब्रह्मभिन्नस्य जीवस्य मुक्तौ ब्रह्मैक्यवाद्यौडुलोमिमतमपि निरस्तम् । अतः काशकृत्स्नमतमेव भगवद्बादरायणमतम् । अत एव अंशो नानाव्यपदेशात् (ब्र.सू.२-३-४२) इति जीवस्य ब्रह्मांशत्वमेवोक्तम् । तत्र ह्यधिकरणे ज्ञाज्ञौ द्वावजावीशनीशौ (श्वे.उ.१-९) इत्यादि भेदश्रुत्यनुरोधात् अभेदवादो जात्याद्यभेदाभिप्रायेण गौणो नेतव्यः । अथवा तत्त्वमस्याद्यभेदश्रुत्यनुरोधात् भेदव्यपदेश औपाधिकभेदपरतया नेतव्य इत्येवं पूर्वपक्षे प्राप्ते - उच्यते - अंशो नानाव्यपदेशात् अन्यथा चापि दाशकितवादित्वमधीयत एके (ब्र.सू.२-३-४२) । नानाव्यपदेशात् . भेदव्यपदेशात् अन्यथा चापि अभेदेनापि व्यपदेशात् श्रुतिद्वयानुग्रहाय ब्रह्मणोंशो जीव इत्यवगम्यते । चिदचिद्विशिष्टं हि ब्रह्मणस्स्वरूपम् । तत्र विशेषणभूत चिदंशस्यान्तर्भूतत्वात् अभेदव्यपदेशोपपत्तिः।विशेष्यापेक्षया विशेषणस्य भिन्नत्वात् भेदव्यपदेशस्याप्युपपत्तिः। 'ब्रह्म दाशा ब्रह्म दासा ब्रह्म मे कितवा उत' इति दाशकितवादीनामपि ब्रह्मत्वमेके शाखिनः अधीयते । नास्याभेदव्यपदेशस्य गौणत्वं वक्तुं युज्यते। नापि सृज्यत्व- 'संहार्यत्वादिलक्षणभेदव्युपदेशस्यमानान्तरासिद्धार्थाभिधायिनो अनुवादित्वं गौणत्वं वा वक्तुं युज्यते । अतो व्यपदेशद्वयमुख्यत्वाय नीलगोत्वाद्यपृथक्सिद्धविशेषण- भूतरूपजात्यादिविशिष्टद्रव्यस्य यथारूपजात्यादिविशेषणमंशः । एवमपृथक्सिद्धविशे- भूतषणशक्तिस्थानीयो जीवोंश इत्यर्थः । मन्त्रवर्णात् (ब्र.सू.२-३-४३) पादोऽस्य विश्वाभूतानि (पु.सू.) इति मन्त्रवर्णेन सर्वजीवानां भूतशब्दितानां पादशब्दिताशंत्वप्रतिपादनाच्च जीवो ब्रह्मविशेषणांशः। अपि स्मर्यते (ब्र.सू.२-३-४४) ममैवांशो जीवलोकः (भ.गी.१५-७) इति गीतावचनाच्च अंशत्वम् । ननु जीवस्यांशत्वे जीवस्य ब्रह्मैकदेशत्वावश्यम्भावेन तत्गता दोषाः ब्रह्मणि स्युः । नेत्युच्यते । प्रकाशादिवत्तु नैवं परः (ब्र.सू.२-३-४५) । तुशब्दः चोद्यं व्यावर्तयति । परः - परमात्मा, एवं न - जीववन्नदुष्टः । प्रकाशादिवत् । यथा प्रकाशगोत्वादि- विशिष्टप्रभावद्गवादिद्रव्यस्य प्रभा गोत्वादिकमंशः - तादृशोयमंशः - न तु घटाकाशादि- वत्तदेकदेशरूपः । अतो न जीवदोषेण परस्य दुष्टता । स्मरन्ति च (ब्र.सू.२-३-४६) । स्मरन्ति च पराशरादयः । एकदेशस्थितस्याग्नेर्ज्योत्स्ना विस्तारिणी यथा ।\nपरस्य ब्रह्मणश्शक्तिस्तथेदमखिलं जगत् ॥ (वि.पु.१-२२-५६) इति प्रकाशाद्यंशसाम्यम् । ननु सर्वेषां ब्रह्मांशत्वे समाने केषाञ्चिद्वेदाध्ययनाद्यनुज्ञा, केषाञ्चित्परिहार इति व्यवस्था कथनं सङ्गच्छताम् ? तत्राह - अनुज्ञापरिहारौ देहसम्बन्धाज्ज्योतिरादिवत् (ब्र.सू.२-३-४७)। यथा अग्न्यादेकरुपपस्यैवश्रोत्रियचण्डालागारादिसम्बन्धवशेन हेयत्वोपादेयत्वे, एवं ब्रह्मांशत्वाविशेषेऽपि जीवानां त्रैवर्णिकात्रैवर्णिकशरीरसंयोगात् वेदाध्ययनाद्यनुज्ञा- परिहारावुपपद्यते । असन्ततेश्चाव्यतिकरः (ब्र.सू.२-३-४८) । प्रतिशरीरं भिन्नानां जीवानामणुत्वेन सर्वत्रासन्ततत्वात् न भोगव्यतिकरदोषोऽपि भवति। ननु जीवब्रह्मभेदपक्षेऽपि अविद्याकृतोपाधिभेदात् भोगासंकर उपपत्स्यते। तत्राह -आभात एव च (ब्र.सू. २-३-४१) अखण्डैकरसप्रकाशमात्रस्वरूपस्य ब्रह्मणः अविद्याकृतस्वरूपतिरोधानतत्पूर्वकोपाधिभेद- परिकल्पनहेतुराभास एव। प्रकाशस्वरूपस्य तिरोधानं हि प्रकाशनाश एवेति पर्यवस्येत्। ननु पारमार्थिकोपाध्युपहितब्रह्मजीववादे उपाधिभेदहेतुभूतानाद्यदृष्टवशात् भोगव्यवस्था भविष्यति । तत्राह - अदृष्टानियमात् (ब्र.सू.१-३-५०) । ब्रह्मस्वरूपस्य छेदनभेदनाद्यसम्भवेन सर्वेषामप्यदृष्टानामनियतत्वात् न भोगव्यवस्था सिद्धयेत् । ननु अदृष्टहेतुभूताभिसन्ध्यादि अवस्थया अदृष्टव्यवस्था - तद्द्वारा भोगव्यवस्था च भविष्यतीत्यत्राह - अभिसन्धादिष्वपि चैवम् (ब्र.सू.२-३-५१) । अभिसन्ध्यादीनामपि छेदनाद्यनर्ह ब्रह्मस्वरूपमात्रसम्बन्धित्वात् अव्यवस्था तदवस्थैव । प्रदेशभेदादिति चेन्नान्तर्भावात् (ब्र.सू.२-३-५२)। ननु ब्रह्मस्वरूपस्यैकत्वेप्युपाधिप्रदेशभेदादुपपद्यते भोगव्यवस्था इति चेन्न - उपाधीनां तत्र तत्र गमनात् सर्वप्रदेशानां सर्वोपाध्यन्तर्भावेन भोगव्यतिकरस्तदवस्थ एव । प्रदेशभेदेन उपाधिसम्बन्धेपि सर्वस्य ब्रह्मप्रदेशत्वात् सर्वसम्बन्धि दुःखं ब्रह्मण एव स्यादिति 'ब्रह्मभावो महानर्थ आपद्यते इति । अतः जीवो ब्रह्मणो विशेषणांश इति स्थितम् । ततश्च अन्तर्यामितया परमात्मनोऽवस्थितेश्शरीरवाचि शब्दानां च शरीरपर्यन्तत्वात् शरीरभूतजीववाचिविज्ञानघनशब्देन शरीरभूतपरमात्माभिधानं न विरुद्ध्यत इति काश- कृत्स्नमतमेव बादरायणमतम् । प्रकृतमनुसरामः ॥ १४ ॥ ॥ इति चतुर्थाध्याय चतुर्थब्राह्मण प्रकाशिका ॥ चतुर्थाध्याये पञ्चमं ब्राह्मणम् मधुब्राह्मणम् [आत्मा सर्वान्तर्यामी]\nइयं पृथिवी सर्वेषां भूतानां मध्वस्यै पृथिव्यै सर्वाणि भूतानि मधु, यश्चायमस्यां पृथिव्यां तेजोमयो अमृतमयः पुरुषो यश्चायमध्यात्मं शरीरस्तेजोमयो अमृतमयः पुरुषोऽयमेव स योऽयमात्मेदममृतमिदं ब्रह्मदँ सर्वम् ॥१॥ प्र. - पूर्वं, तस्य हैतस्य पुरुषस्य रूपं यथा माहारजनं वासः इति मूर्तामूर्तब्राह्मणे दिव्यमङ्गलविग्रहविशिष्टतया प्रतिपादितः पुरुष एव मैत्रेयी ब्राह्मणे आत्मा वा अरे द्रष्टव्यः इत्युक्त आत्मा सर्वान्तर्यामि इति प्रतिपादनाय इदं ब्राह्मणमारभ्यते । इयं पृथिवी सर्वेषां भूतानां मधु; अस्यै पृथिव्यै सर्वाणि भूतानि मधु इत्यादिना। इयं दृश्यमाना पृथिवी सर्वेषां भूतानां मधु । सर्वभूतानां धारणानपानादिहेतुत्वयोपजीव्यत्वेन पृथिव्यास्सर्व- भूतमधुत्वम् । अस्यै पृथिव्यै - अस्याः पृथिव्या इत्यर्थः । विभक्तिव्यत्ययश्छान्दसः । सर्वभूतानां पृथिवीधार्यत्वेन तत्पोष्यत्वेन तदनुकूलत्वात् पृथिवीं प्रति मधुत्वं द्रष्टव्यम् । एवं पृथिव्याः भूतानाञ्चोपजीव्योपजीवकत्वेन परस्परमधुत्वमित्यर्थः । यश्चायमस्यां पृथिव्याम्\nइत्यादि । अस्यां - सर्वभूतोपजीव्यतया मधुभूतायां पृथिव्यामन्तर्यामितयावस्थितः । तेजोमयः स्वयम्प्रकाशज्ञानमय इति यावत् । अमृतमयः मरणादिधर्मशून्यः । अपहतपाप्मात्वादिगुणाश्रय इति यावत् । यः पुरुषो वर्तते । यश्चायमध्यात्मम् - आत्मनि अध्यात्मम् । अत्र आत्मशब्देन देहेन्द्रियमनःप्राणजीवसङ्घात उच्यते । तस्मिन् योयं शारीरः - शरीरान्तर्यामी तजोमयोऽमृतमयश्चेति पूर्ववत् । यश्चैष पुरुषः अत्र शरीरस्य पृथिवीविकारत्वात् अधिभूतं पृथिव्याः स्थाने अध्यात्मं शरीरस्य निवेशः । अयमेव सः योयमात्मा । योयमात्मा -आत्मा वा अरे द्रष्टव्य इति मैत्रेयी ब्रह्मणे आत्मतया निर्दिष्टः, सोयमेव - पृथिव्यन्तर्यामी, शरीरान्तर्यामी चायमेव इत्यर्थः । अयमेव पुरुषः तस्य हैतस्य पुरुषस्य रूपम् इत्युक्तदिव्यमङ्गलविग्रहवानपि इति द्रष्टव्यम् । इदममृतम् - उपकोसलविद्यादौ एतदमृतमभयमेतद्ब्रह्म इति अमृतत्वब्रह्मत्वादिना निर्दिश्यमानमपि इदमेव । इदं ब्रह्मेदं सर्वं - सर्वं खल्विदं ब्रह्म इत्यादौ सर्वोपादानतया निर्दिश्यमानमपि इदमेव ब्रह्म इत्यर्थः । एवमुत्तरत्रापि द्रष्टव्यम् ॥ १ ॥"
                            }
                        ]
                    },
                    {
                        "verse_number": 40,
                        "original_text": "इमा आपः सर्वेषां भूतानां मध्वासामपाँ सर्वाणि भूतानि यश्चायमास्वप्सु तेजोमयोऽमृतमयः पुरुषो याचायमध्यात्मँ रेतसस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. इमा आपः सर्वेषां भूतानाम् इत्यादि । रैतसः - यो रेतसि तिष्ठन् यो रेतेसोऽन्तरं - इत्यन्तर्यामिब्रह्मणे रेतोऽन्तरतया निर्दिष्टः परमात्मा रैतस इत्युच्यते । रेतसो जलविकारवत्वात् । आपो रेतो भूत्वा शिश्नं प्राविशन् (ऐ.उ २-२) इति श्रुतेश्य । अधिभूतमपां स्थाने अध्यात्मं रेतसो निवेशः । अन्योन्योपजीव्योपजीवकत्यवतीरधि भूताध्यात्मयोर्जलरेतसोऽन्तर्यामी पूर्वोक्त आत्मा इत्यर्थः । शिष्ट स्पष्टम् ॥ २ ॥"
                            }
                        ]
                    },
                    {
                        "verse_number": 41,
                        "original_text": "अयमग्निः सर्वेषां भूतानां मध्वस्याग्नेः सर्वाणि मधु यश्चायमस्तिन्नग्नौ तेजोमयोऽमृतमयः पुरुषो यश्चायमध्यात्मं वाङ्ग्मयस्तेजोमयीऽमतमयपुरूषोऽयमेव स योऽयमात्मेदममृतमिदं ब्रह्मेदँ सर्वम् ॥३॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-अयमग्निः सर्वेषां भूतानां मधु इत्यादि। अग्न्यभिमानिकत्वाद्वाचः अग्निर्वाग्भूत्वा मुखं प्राविशत् (ऐ.उ. ३-२) इति श्रुतेश्च अध्यात्मं तत्स्थाने वाचो निवेश उपपद्यते । वाङ्मय इति । यो वाचि तिष्ठन् इत्पन्तर्यामिब्राह्मणोक्त इत्यर्थः । शिष्टं पूर्ववत् ॥३॥"
                            }
                        ]
                    },
                    {
                        "verse_number": 42,
                        "original_text": "अयं वायुः सर्वेषां भूतानां मध्वस्य वायोः सर्वाणि भूतानि मधु। यश्चाय- मस्मिन्वायौ तेजोपयोऽमृतमयः पुरुषो यश्चायमध्यात्मं प्राणस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अयं वायुः सर्वेषां भूतानां मधु इत्यादि । मुख्यप्राणस्य वायुविकारत्वात् तत् स्थाने तन्निवेशः। प्राणः- मुख्यप्राणशरीरतया प्राण इति होवाच इत्यादावुक्त इत्यर्थः ॥४॥"
                            }
                        ]
                    },
                    {
                        "verse_number": 43,
                        "original_text": "अयमादित्यः सर्वेषां भूतानां मध्वस्यादित्यस्य सर्वाणि भूतानि मधु। यश्चायमस्मिन्नादित्ये तेजोमयोऽमृतमयः पुरुषो यश्चायमध्यात्मं चाक्षुषस्तेजो- मयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम्॥५॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अयमादित्यस्सर्वेषां भूतानां मधु इत्यादि । सर्वत्र उपजीव्योपजीवकभावेन मधुत्वं ज्ञेयम् । आदित्यश्चक्षुर्भूत्वा अक्षिणी प्राविशत् (ऐ.उ.३-२) इति श्रुतेरादित्यस्य चक्षुरभिमानित्वात् आदित्यस्थाने चक्षुनिवेश इत्येवं सम्बन्धविशेषः तत्र तत्र द्रष्टव्यः । चाक्षुष इति । यश्चक्षुषितिष्ठन् इत्युक्त इत्यर्थः ॥ ५ ॥"
                            }
                        ]
                    },
                    {
                        "verse_number": 44,
                        "original_text": "इमा दिशः सर्वेषां भूतानां मध्वासां दिशां सर्वाणि भूतानि मधु । यश्चायमासु दिक्षु तेजोमयोऽमृतमयः पुरुषो याचायमध्यात्मं श्रौत्रः प्रातिश्रुत्कस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -इमा दिशः सर्वेषाम् इत्यादि । श्रौत्रः - श्रौत्रान्तर्यामी । प्रातिश्रुत्कः -. प्रतिश्रुत्का - प्रतिध्वनिः तत्सम्बन्धी प्रातिश्रुत्कः । प्रतिशब्दग्राहीति यावत् । मूलशब्दग्राही इत्यपि सिद्धम् । प्रतिशब्दग्रहणस्य मूलशब्दग्रहणपूर्वकत्वात् । तदाहित्वञ्च परमात्मनः श्रोत्रेन्द्रियाधिष्ठातृत्वात् उपपद्यत इति द्रष्टव्यम् । दिशश्श्रोत्रं भूत्वा कर्णो प्राविशत् (ऐ.उ.२) इति श्रुतिरत्रानुसन्धेया ॥ ६ ॥"
                            }
                        ]
                    },
                    {
                        "verse_number": 45,
                        "original_text": "अयं चन्द्रः सर्वेषां भूतानां मध्वस्य चन्द्रस्य सर्वाणि भूतानि मधु । यश्चायमस्मिंश्चन्द्रे तेजोमयोऽमृतमयः पुरुषो यश्चायमध्यात्मं मानस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अयं चन्द्रः सर्वेषाम् इत्यादि । मानस इति यो मनसि तिष्ठन्मनसोऽन्तर इत्युक्तः परमात्मा इत्यर्थः । चन्द्रस्य मनोऽधिष्ठातृत्वात् चन्द्रस्थाने मनो निवेश इति प्रष्टव्यम् ॥ ७ ॥"
                            }
                        ]
                    },
                    {
                        "verse_number": 46,
                        "original_text": "इयं विद्युत्सर्वेषां भूतानां मधु । अस्यै विद्युतः सर्वाणि भूतानि मधु । यश्चायमस्यां विद्युति तेजोमयोऽमृतमयः पुरुषो यश्चायध्यात्मं तैजसस्तेजो- मयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इयं विद्युत् सर्वेषां भूतानां मधु इत्यादि । अस्यै विद्युते - अस्याः विद्युत इत्यर्थः, तैजसः - कौक्षेयतेजस्सम्बन्धी इत्यर्थः । विद्युज्जाठरयोः तैजसत्वेन ऐक्यात् तत्स्थानेतदुक्तिः  अ"
                            }
                        ]
                    },
                    {
                        "verse_number": 47,
                        "original_text": "यं स्तनयित्नुः सर्वेषां भूतानां मध्वस्य स्तनयित्नोः सर्वाणि भूतानि मधु । यश्चायमस्मिंस्तनयित्नौ तेजोमयोऽमृतमयः पुरुषो यश्चायमध्यात्मं शाब्दः सौवरः तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥९॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अयं स्तनयित्नुः सर्वेषां भूतानां मधु इत्यादि । 'स्तनयित्नुः' - मेघगर्जनं शाब्दः -वागिन्द्रियोच्चार्यमाणशब्दान्तर्यामी । यस्सर्वेषु वेदेषु तिष्ठन् (बृ.उ.३-७-१९) इत्याधुक्तः । तस्यैव विशेषणम् सौवर इति । स्वरे भवः सौवरः । द्वारादित्वात् ऐजागमः । अत्र स्तनयित्नुरिति मेघनिष्ठघनगर्जनमेव गृह्यते । अध्यात्मं तत्स्थाने शब्दस्य निवेशादिति द्रष्टव्यम् । अत्र शब्दस्तु अद्रव्यत्वेन शरीरत्वासम्भवात् 'तद्गुणक' द्रव्यनिष्ठतया वा तदुक्तिद्रष्टव्या । प्रमाणबलादद्रव्यस्यापि शब्दस्य द्रव्यत्वघटितशरीरत्वाभावेऽपि परमात्माश्रयत्वेन प्रकारान्तरेण शरीरत्वोक्तिरविरुद्धा इति वा द्रष्टव्यम् ॥ ९ ॥"
                            }
                        ]
                    },
                    {
                        "verse_number": 48,
                        "original_text": "अयमाकाशः सर्वेषां भूतानां मध्वस्याकाशस्य सर्वाणि भूतानि मधु । यश्चायमस्मिन्नाकाशे तेजोमयोऽमृतमयः पुरुषो यश्चायमध्यात्मँ हृद्याकाशस्तेजो- मयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ, सर्वम् ॥१०॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-अयमाकाशस्सर्वेषां भूतानां मधु इत्यादि । हृद्याकाश इति । अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तर आकाश इत्युक्तः परमात्मा इत्यर्थः । शिष्ट स्पष्टम् ॥ १० ॥"
                            }
                        ]
                    },
                    {
                        "verse_number": 49,
                        "original_text": "अयं धर्मः सर्वेषां भूतानां मध्वस्य सर्वाणि भूतानि मधु । यश्चायमस्मिन्धर्म तेजोमयोऽमृतमयः पुरुषो यश्चायमध्यात्मं धार्मस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अयं धर्मस्सर्वेषां भूतानां मधु इत्यादि । श्रुतिस्मृतिप्रसिद्धो ज्योतिष्टोमादिरूपो धर्मः । अत्र परमात्मनः यश्चायमस्मिन् धर्मे इति क्रियारूपधर्मान्तर्यामित्वोक्तिः । यस्य वेदाश्शरीरं यस्य यज्ञाश्शरीरम् इत्यादाविव पूर्वखण्डोक्तशब्दवदेव तदाश्रयद्रव्यनिष्ठतया द्रष्टव्या । अपृथसिद्धिमात्राभिप्राया वा इति न विरोधः । धार्मस्तु तत्फलभूतसुखादि- रूपः । तदन्तर्यामी पुरुष इत्यर्थः ॥ ११ ॥"
                            }
                        ]
                    },
                    {
                        "verse_number": 50,
                        "original_text": "इदं सत्य सर्वेषां भूतानां मध्वस्य सत्यस्य सर्वाणि भूतानि मधु । यश्चायमस्मिन् सत्ये, तेजोमयोऽमृतमयः पुरुषो यश्चायमध्यात्मँ सात्यस्तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- इदं सत्यं सर्वेषां भूतानां मधु इत्यादि । सत्यं - सत्यवचनं सात्यं - तत्फलभूतं सुखादि । अत्रापि सत्यान्तर्योमित्वोक्तिः पूर्ववत् तदभिमानिदेवतादिद्वारा द्रष्टव्या ॥ १२ ॥"
                            }
                        ]
                    },
                    {
                        "verse_number": 51,
                        "original_text": "इदँ मानुषं सर्वेषां भूतानां मध्वस्य मानुषस्य सर्वाणि भूतानि मधु । यश्चायमस्मिन् मानुषे तेजोमयोऽमृतमयः पुरुषो यश्चायमध्यात्मं मानुषस्तेजो- मयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इदं मानुषं सर्वेषां भूतानां मधु इत्यादि । अत्र अधिदैवतं मानुषं नाम लक्षणया मनुष्यप्रसिद्धमग्रीन्द्रादिरूपम् । अध्यात्म मानुष इत्यत्र मानुषशब्दो मुख्यमनुष्यान्तर्यामिपरः ॥ १३ ॥"
                            }
                        ]
                    },
                    {
                        "verse_number": 52,
                        "original_text": "अयमात्मा सर्वेषां भूतानां मध्वस्यात्मनः सर्वाणि भूतानि मधु । यश्चायमस्मिन्नात्मनि तेजोमयोऽमृतमयः पुरुषो यश्चायमात्मा तेजोमयोऽमृतमयः पुरुषोऽयमेव स योऽयमात्मेदममृतमिदं ब्रह्मेदँ सर्वम् ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमध्यात्माधिभूताधिदैवतभेदभिन्नसर्वाचेतनान्तर्यामित्वम् ; तद्द्वारा सर्वाचेतनवैलक्षण्यं च ब्रह्मणः प्रतिपादितम् । अथ चेतनान्तर्यामित्वमुखेन सर्वचेतनवैलक्षण्यं प्रतिपादयति । अयमात्मा सर्वेषां भूतानां मधु इति । आत्मा प्रत्यगात्मा इत्यर्थः । यश्चायमस्मिनात्मनि तेजोमयोऽमृतमय इति । सर्वेषु पर्यायेषु यश्चायं तेजोमयोऽमृतमयः पुरुष इति निर्दिष्टो यः, सोऽस्मिन् आत्मन्यवस्थितोऽन्तर्यामीत्यर्थः, सोऽपि क इत्यत्राह - यश्चायमात्मा इति । पूर्वब्राह्मणयोः पुरुषात्मशब्दाभ्यामुक्तः परमात्मैवेत्यर्थः ॥ १४ ॥"
                            }
                        ]
                    },
                    {
                        "verse_number": 53,
                        "original_text": "स वा अयमात्मा सर्वेषां भूतानामधिपतिः सर्वेषां भूतानाँ राजा । तद्यथा रथनाभौ च रथनेमौ चाराः सर्वे समर्पिताः, एवमेवास्मिन्नात्मनि सर्वे प्राणाः सर्वे लोकाः सर्वे देवाः सर्वाणि भूतानि सर्व एत आत्मनः समर्पिताः ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- स वा अयमात्मा सर्वेषां भूतानामधिपतिः इत्यादि । स वा अयमात्मा\nइयता प्रबन्धेन प्रतिपादितश्चेतनाचेतनविलक्षण आत्मा सर्वेषां भूतानाम् अधिपतिः\nशेषी । पतिशब्दः शेषिणि रूढः इति व्यासार्यैः समर्थितत्वात् । सर्वेषां भूतानाम् राजा-\nनियन्ता । नाभिः - चक्रमध्यवर्तिसरन्ध्रकाष्ठम् । नेमिः - बाह्यवलयाकारकाष्ठम् । अराः मध्यवर्तिदारुशलाकाः । अरा यथा नाभिनेम्याश्रिताः, एवं सर्वाणि भूतानि देवलोकप्राणजीवाः परमात्माश्रिता इत्यर्थः । चेतनाचेतनात्मकः सर्वोऽपि प्रपञ्चः तदाश्रित इति यावत् ॥ १५ ॥"
                            }
                        ]
                    },
                    {
                        "verse_number": 54,
                        "original_text": "[मधुविद्यास्तुत्यर्था आख्यायिका]\nइदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः पश्यन्नवोचत् . तद्वां नरा सनये दस उग्रमाविष्कृणोमि तन्यतुर्न वृष्टिम् । दध्यङ् ह यन्मध्वाथर्वणो वामश्वस्य शीर्णा प्रयदीमुवाचेति' ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमुपदिष्टमधुविद्यास्तुतये आख्यायिका आरभ्यते । अत्रेयमाख्यायिका अनुसन्धेया । दध्यङ्ङाथर्वणनामा ऋषिः इन्द्रात् मधुब्राह्मणविद्यां प्राप्तवान् । इन्द्रेण च, तदुपदेशसमये स दध्यङ्ङाथर्वण एवमनुशिष्टः अन्यस्म नैतदुपदेष्टव्यम् । अन्यथा कृते ते शिरश्छेत्स्यामि इति । इत्युक्तोऽप्यसौ लोभादश्विनोः समीपमागत्य एवमुक्तवान् - मयेयं मधु विद्या इन्द्रात् प्राप्ता । अतोऽस्या अन्यस्मा उपदेशे स इन्द्रो मे शिरश्छेत्स्यतीति भीतोऽस्मि । तद्भयं युवाभ्यां निवार्यते चेत् , युवयोः मधुब्राह्मणमुपदेक्ष्यामि इति । ततः ताभ्यामश्विभ्यां स दध्यङ्ङाथर्वण इत्थं प्रयुक्तः - इन्द्रात् ते भयं व्यपैतु । आवां त्वां रक्षिष्यावः । तत्रेत्यमुपायं करिष्यावः । उपदेशात्पूर्वकाले आवामेव त्वदीयं शिरश्छित्वाऽन्यत्र स्थापयित्वा अन्यदीयेन शिरसा त्वां योजयिष्यावः । तेन शिरसा आवाभ्यामुपदिश । उपदेशकुपितेन इन्द्रेण तच्छिरसि छिन्ने त्वदीयमेव शिरो यथापूर्वं प्रतिसन्धास्यामहे इति । एवं तौ तेन समयं कृत्वा तथैव तेनोपायेन विद्यां प्राप्तवन्तौ; तत इन्द्रेण तच्छिरसि छिन्ने तस्य पूर्वशिरो यथापूर्वं प्रतिसंहितवन्तौ चेति । इमामाख्यायिकामभिप्रेत्याह - इदं वै तन्मधु दध्यङ्ङाथर्वणोऽश्विभ्यामुवाच इति । वै शब्दो यथोक्ताख्यायिका- वृत्तान्तस्मरणे दधि अञ्चतीति दध्यङ् । ऋत्विगित्यादिना क्विन् । हलन्तादसंयोगान्तलोपे, क्विन् प्रत्ययस्य कुरिति कुत्वम् । आथर्वणः - अथर्वणः पुत्रः । स दध्यङ्ङाथर्वणः अश्विभ्यां तदेतत् मधुब्राह्मणमुवाच इत्यर्थः । तदेतदृषिः पश्यन्नवोचत् । तदेतत्-\nअश्विनोर्वृत्तं क्रूरकर्मणा विद्याप्राप्तिरूपं योगसाक्षात्कारेण पश्यन् कश्चिदृषिः अश्विनौ प्रति उवाच इत्यर्थः । किमितीत्यत्राह - तद्वां नरा सनये इत्यादि । हे नरा । सुपां सुलुक् (पा.सू.७-१-३९) इत्यादिना द्विवचनस्य आडादेशः । हे नरौ - दिव्यपुरुषौ; हे अश्विनौ; वां - युवयोः, सनये - सनिः - लाभः, लाभाय । मधुविद्यालाभाय इति यावत् । तल्लाभाय युवाभ्यां कृतमिति फलितार्थः । उग्रं क्रूरं शिरश्छेदन पुनः प्रतिसन्धानरूपं दंसः - कर्म अस्ति । सकारान्तोयं दंसश्शब्दः । तन्यतुः - पर्जन्यः । वृष्टिं न -वृष्टिमिव । न शब्द इवार्थे । यथा पर्जन्यो वृष्टिं प्रकाशयति; एवं तत् - पूर्वकाले युवाभ्यां कृतं कर्म आविष्कृणोमि - प्रकाशयामि । लोकप्रसिद्धं यथा तथा घोषयामि इत्यर्थः, किं तदा विष्क्रियत इत्यत्राह दध्यङ् - - - -उवाच इति । ईं शब्दोऽनर्थको निपातः । हः - प्रसिद्धौ । हे अश्विनौ! वां - युवयोः दध्यङ् आथर्वणः अश्वस्य शीर्ष्णा - स्वशिरोव्यतिरिक्तेन अश्वशिरसा मधु - मधुविद्यां प्रोवाचेति यत्, तत् ह प्रसिद्धं यथा तथा आविष्कृणोमीत्यर्थः । इति स ऋषिः तावभीषयदिति भावः । ततश्च एवं महता प्रयत्नेन अश्विभ्यां दधीचो विद्या सङ्गृहीता इयमिति विद्या स्तुता भवति ॥ १६ ॥"
                            }
                        ]
                    },
                    {
                        "verse_number": 55,
                        "original_text": "इदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः पश्यन्नवोचत् - आथर्वणायाश्विनौ दधीचेऽश्व्यँ (श्वियँ) शिरः प्रत्यैरयतम् । स वां मधु प्रवोचदृतायन् त्वाष्ट्रं यद्दस्रावपि कक्ष्यं वामिति ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र -इदं वै तन्मधु इति । पूर्ववदर्थः । मन्त्रान्तरप्रदर्शनाय अयमारम्भः । तं मन्त्रमेवाह - आथर्वणायाश्विनौ इत्यादि । हे अश्विनौ ! दधीचे आथर्वणाय - दध्यङ्नाम्ने आथर्वणाय अश्व्यं शिरः -अश्वस्य सम्बन्धि शिरः प्रत्यैरयतम् - युवां प्रतिसंहितवन्तौ । सः दध्यङ्नामा ऋषिः वां - युवयोः ऋतायन् - उपदेक्ष्यामीति स्वोक्तं वचः ऋतं कुर्वन् - सूनृतं कुर्वन् त्वाष्ट्रं मधु - त्वष्टा - यज्ञशिरः । तत्सम्बन्धि त्वाष्ट्रम् । शिरस्त्वमाधाय- कत्वसाम्यात् तादृशं मधु - प्रवर्ग्यमिति यावत् । प्रवर्ग्यस्य तु त्वाष्टृशब्दितयज्ञशिरः प्रतिसन्धानार्थत्वात् त्वाष्ट्रत्वम् । मधुब्राह्मणस्यापि शिरःप्रति-समाधानार्थतया त्वाष्ट्रतुल्यतया त्वाष्ट्रत्वमित्यर्थः । तत् प्रवोचत् - प्रोक्तवान् । हे दस्रौ ! हे अश्विनौ ! नासत्यावश्विनौ दस्रौ (अ.को.१.१.५१) इत्यमरः । कक्ष्यं - गोप्यमपि यत् ब्रह्मसम्बन्धि मधुब्राह्मणम्, वां-\nयुवयोः प्रोवाचेत्यर्थः । ततश्चानेन क्रूरकर्मणा ब्रह्मविद्याप्राप्तिर्युवां अयुक्ता इत्युपालम्भः । विद्यास्तुत्यर्थं पूर्ववत् ॥ १७ ॥"
                            }
                        ]
                    },
                    {
                        "verse_number": 56,
                        "original_text": "इदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः पश्यतन्नवोचत्- पुरश्चक्रे द्विपदः पुरश्चक्रे चतुष्पदः । पुरः स पक्षी भूत्वा पुरः पुरुष आविशत् इति । स वा अयं पुरुषः सर्वासु पूर्षु पुरिशयो नानेन किञ्चनानावृतं नानेन किञ्चिनासंवृतम् ॥ १८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इदं वै-..-अवोचत् इति । पूर्ववदर्थः । मन्त्रान्तरप्रदर्शनार्थोऽयमारम्भः। पुरश्चक्रे द्विपदः इत्यादि । मधुविद्याप्रतिपाद्यः सर्वान्तर्यामी परमात्मा । कुतः स. परमात्मा । द्विपदः पुरश्चक्रे। पुरः - पुराणि । पूर्शब्दोऽयं द्वितीयाबहुवचनान्तः । शरीराणीति यावत् । द्विपात्पुराणि देवमनुष्यादिशरीराणि चक्रे - सृष्टवान् । तथा चतुष्पदः पुरः - चतुष्पात्पुराणि पश्वादिशरीराणि च चक्र इत्यर्थः । एवं देवमनुष्य- पश्वादिशरीरं सृष्ट्वा पुरः - पुरस्तात् - आदिकाले सः -परमात्मा पक्षीभूत्वा\nसंसरणहेतुभूत'काम्यविद्याकर्मावृतो भूत्वा इत्यर्थः । अत्र काम्यविद्याकर्मणी एव संसरतो जीवस्य पक्षत्वेन रूप्येते । ताभ्यामेव संसरणात् । संसारिजीवशरीरको भूत्वेति यावत् । परमात्मनः अद्वारककर्मसम्बन्धाभावात् पुरः आविशत् । सृष्टानि सर्वाणि पुराणि जीवशरीरः परमात्मा प्रविष्ट इत्यर्थः । अनेन जीवेनात्मनानुप्रविश्य (छां.उ.६-३-२) इति श्रुत्यन्तरात् । अत एव पुरुषः - पुरुष उच्यत इत्यर्थः । तमिमं मन्त्रं श्रुतिरेव स्वयं व्याचष्टे - स वा अयं पुरुषः सर्वासु पूर्षु पुरिशय इत्यादि । वै शब्दः प्रसिद्धौ । सर्वासु पूर्षु - सर्वशरीरेषु वर्तमानः सोऽयं - मधु ब्राह्मणप्रतिपाद्यः, पुरसंज्ञे शरीरेऽस्मिन् शयनात् पुरुषो हरिः ।\nशकारस्य षकारोयं व्यत्ययेन प्रयुज्यते ॥\nइत्युक्तरीत्या पुरिशयः - सर्वशरीरान्तर्वतीति । तस्मात् पुरिशयनाद्धेतोः पुरुष इत्यर्थः । तामेव सर्वान्तर्यामित्वरूपां सर्वव्याप्तिं व्यतिरेकमुखेन द्रढयति । नानेन किञ्चिनानावृतं नानेन किञ्चनासंवृतम् इति। अनावृतं - बहिरनावृतमित्यर्थः । असंवृतं-\nअन्तरसंवृतमित्यर्थः । 'अन्तर्बहिश्चानेन परमात्मना' अव्याप्तं किञ्चन - किमपि वस्तु नास्तीत्यर्थः । अतोऽस्य पुरुषशब्दवाच्यत्वमिति मन्त्रार्थ इत्यर्थः ॥ १८ ॥"
                            }
                        ]
                    },
                    {
                        "verse_number": 57,
                        "original_text": "[परमात्मनः सर्वात्मत्वम्]\nइदं वै तन्मधु दध्यङ्ङाथर्वणोऽश्विभ्यामुवाच । तदेतदृषिः पश्यन्नवोचत् - रूपं रूपं प्रतिरूपो बभूव तदस्य रूपं प्रतिचक्षणाय । इन्द्रो मायाभिः पुरुरूप ईयते युक्ता ह्यस्य हरयश्शता दर्शति । अयं वै हरयोऽयं वै दश च शतानि सहस्राणि बहूनि चानन्तानि च । तदेतत् ब्रह्मापूर्वमनपरमनन्तमबाह्यमात्मा ब्रह्म सर्वानुभूरित्यनु- शासनम् ॥ १९ ॥ ॥ इति चतुर्थाध्याय पञ्चमब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इदँ वै तन्मयु इत्यादि । पूर्ववदर्थः । मन्त्रान्तरप्रदर्शनार्थोऽयमारम्भः । तमेव मन्त्रमाह - रूपं रूपं प्रतिरूपो बभूव इत्यादि । रूप्यते इति रूपं - दृश्यं वस्तु । वीप्सायां द्विवचनम् । प्रतिवस्तु इति यावत् । प्रतिरूपः सदृशरूप इत्यर्थः तत्तद्रूपशब्दित वस्तुसदृशतयाऽन्तर्यामितया परिपूर्णोऽवस्थित' इति यावत् । बभूव इति । सर्वदा परिपूर्ण एव इत्यर्थः । यद्वा - प्रतिरूपं - प्रतिष्ठितं रूपं यस्य सः तथोक्तः । सर्वान्तर्यामीति फलितोऽर्थः । तदस्य रूपं प्रतिचक्षणाय । चक्षिङो भावे ल्युट् । प्रतिचक्षणं व्यवहारः । प्रतिचक्षणाय - व्यवहाराय । तदिति श्रवणात् यदिति शेषः । यत् व्यवहाराय यत् व्यवहर्तव्यमिति यावत् । तत् सर्वमस्य मधुब्राह्मणवेद्यस्य परमात्मनः रूपं - शरीरमित्यर्थः । यद्वा - तत् - तस्मादिति वाऽर्थः । तथा च यस्मादयं प्रतिरूपो बभूव , तस्मादेव सर्वं व्यवहार्यं वस्तु तच्छरीरमित्यर्थः । ननु शरीरसम्बन्धस्य कर्माधीनत्वात् तत्कर्मानारब्धस्य व्यवह्रियमाणप्रपञ्चस्य कथं तद्रूपत्वम्? तस्य कर्माभावात् इत्याशङ्ख्यामाह - इन्द्रो मायाभिः पुरुरूप ईयते इति । इन्द्रः परमेश्वरः । इदि परमेश्वर्यै इति हि धातुः । माया वयुनं ज्ञानम् इति नैघण्टुकाः । मायाभिः - सङ्कल्परूपज्ञानैः । विचित्राश्चर्यकारित्वात् ज्ञानरूपत्वाच्च मायाशब्दितत्वं सङ्कल्पस्योपपद्यते । पुरुरूपः बहुशरीरः सः परमेश्वरः स्वसङ्कल्परूपज्ञानेनैव बहुशरीरो भवति, न कर्मापेक्षया । ईयते - तादृशबहुशरीरस्सन्नवर्तत इत्यर्थः । स्वेच्छागृहीतानन्तदेह इति यावत् । न तु रूपं रूपं प्रतिरूपो बभूव इत्यतदयुक्तम् । अनन्तेषु ब्रह्मादिस्तम्बपर्यन्तेषु रूपेषु एकस्य परमात्मनः तत्तदन्तर्वर्तितयाऽवस्था नासम्भवात् इत्याशङ्क्याह युक्ता ह्यस्य हरयश्शता दशा इति । शता शतानीत्यर्थः । सुपां सुलुक् (पा.सू.७-१-३९) इत्यादिना आकारादेशः । अस्य - अनन्तप्रपञ्चस्य युक्ताः - योग्या इत्यर्थः । तदनुरूपसङ्ख्याशालिन इति यावत् । शतानि दश हरयः - शतानि दश - अनन्ता इति यावत् । अनन्ता हरयः । अन्तर्यामिविग्रहानन्त्यादानन्त हरय 'इत्युक्तमिति' द्रष्टव्यम् । सर्वत्र मन्त्रसमाप्तौ इति शब्दः । अमुं मन्त्रं श्रुतिः स्वयमेव व्याकरोति । अयं वै - - - अनन्तानि इति । वै शब्दोऽवधारणे । यमेक एव हरिः दश 'शतानि च सहस्राणि बहूनि च हरयो भवति । अतोऽयमेव अनन्तानि हरयो भवति । एवं प्रत्येकं स्वरूपेणापि पर्याप्त्या सर्वशरीरित्वं उपपद्यते इति च शब्दार्थः । विचित्रशक्तेः परमात्मनः कानुपपत्तिरिति भावः । अत्र पूर्वमन्त्रे जीवद्वारकसर्वानुप्रवेशेन पुरुषत्वमुपपादितम् । द्वितीयेन तु विग्रहद्वारकानुप्रवेशेन साक्षाद्व्या प्त्या च पुरुषत्वोपपादनमिति भेदः । आभ्यां मन्त्राभ्यां वेद्यभूतपरमात्ममहिमप्रशंसाद्वारा मधुविद्या स्तुता भवति । एतादृशमहिमशालिपरमात्म- विषयत्वादेवेयं मधुविद्या पूर्वोक्तरीत्या अश्विभ्याम् अतिश्रमेणाप्यार्जिता इति तन्माहात्म्यवेदिनौ ऋषी ऊचतुः इति फलितार्थः । एवमियता प्रबन्धेन निर्दिष्टं ब्रह्म इत्युपसंहरति । तदेतद्ब्रह्म इति । ब्रह्मशब्दित- त्रिविधपरिच्छेदराहित्यमुपपादयति । अपूर्वम् इत्यादिना । अपूर्वमनपरम् - पूर्वोत्तर- कालशून्यम् । कालापरिच्छिन्नमित्यर्थः । कालापरिच्छिन्नस्य हि पूर्वोत्तर कालसम्भव इति भावः । अनन्तरमबाह्मम् । देशपरिच्छेदशून्यमित्यर्थः । देशपरिच्छिन्नस्य हि बाह्याभ्यन्तरव्यवहारार्हत्वमिति भावः । अथ सर्वोत्कृष्टत्वलक्षणं वस्तुपरिच्छेदाभावमुप- पादयति अयमात्मा इति । सर्वनियन्तृतया सर्वोत्कृष्टमित्यर्थः । यद्वा सर्वात्मत्वादेव इदमिदं नेति निर्देशानर्हत्वलक्षणवस्त्वपरिच्छेदोऽत्र विवक्षितो द्रष्टव्यः । अयं - मधुविद्याविषय इत्यर्थः । ब्रह्म - एवं त्रिविधपरिच्छेदशून्यतया ब्रह्मशब्दवाच्य इति भावः । सर्वानुभूः - सर्वज्ञः । इदं जगत्कारणत्वनियन्तृत्वाक्षिप्तसर्वशक्तित्वादिगुणानामपि उपलक्षणम् । अत्र सर्वम् अनुभवति । सर्वदा सर्वथा साक्षात्करोति इति व्युत्पत्तिष्टव्या । इत्यनुशासनम् । अनुशासनम् - उपदेशः इति - पर्याप्त इत्यर्थः ॥ १९ ॥ ॥ इति चतुर्थाध्याये पञ्चमब्राह्मण प्रकाशिका ॥"
                            }
                        ]
                    },
                    {
                        "verse_number": 58,
                        "original_text": "चतुर्थाध्याय षष्ठं ब्राह्मणम् वंशब्राह्मणम् [मधुविद्यास्तुतये वंशब्राह्मणम्]\nअथ वँशः - पौतिमाष्यो गौपवनात्, गौपानः पौतिमाष्यात् , पौतिमाष्यो गौपवनात्, गौपवनः कौशिकात् , कौशिकः कौण्डिन्यात् , कौण्डिन्यश्शाण्डिल्यात्, शाण्डिल्यः कौशिकाच्च, गौतमाच्च गौतमः ॥१॥\nआग्निवेश्यात्, आग्निवेश्यः शाण्डिल्यच्च आनभिम्लताच्च, आनभिम्लात आनभिम्लातात्, आनभिम्लत आनभिम्लातात्, आनभिम्लातो गौतमात्, गौतमः सैतवप्राचीनयोग्याभ्याम्, सैतवप्राचीनयोग्यौ पाराशर्यात्, पाराशर्यः भारद्वाजात्, भारद्वाजो भारद्वाजच्च गौतमाच्च, गौतमो भारद्वाजात्, भारद्वाजः, पाराशर्यात्, पाराशर्यो बैजवापायनात्, बैजवापायनः कौशिकायने; कौशिकायनिः ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र .-अज्ञातसम्प्रदायाया विद्याया अभ्युदयफलकत्वाभावेन अनादरणीयत्वात्, आचार्यवंशो ज्ञेयः इति श्रवणाच्च विद्याप्रवर्तकाचार्यपरम्परामुपदिशति - अथ वंश\nइत्यादिना । वंशः - शिष्याचार्यपरम्पराक्रमः । कीर्त्यते इति शेषः । सर्वत्र प्रथमान्तैः शिष्यनिर्देशः, पञ्चम्यन्तैराचार्यनिर्देशः । पौतिमाष्यो गौपवनात् - पौतिमाष्यः, शिष्यः आचार्यात् गौपवनात् । प्राप्तविद्यो बभूव इति शेषः । एवमुत्तरत्रापि द्रष्टव्यम् ॥ १ ॥ शाण्डिल्यः कौशिकाच्च गौतमाच्च इति । तस्य शाण्डिल्यस्य आचार्यद्वयं कौशिको गौतमश्चेति भावः । एवमुत्तरत्रापि पञ्चम्यन्तद्वयस्थले द्रष्टव्यम् ॥ २ ॥"
                            }
                        ]
                    },
                    {
                        "verse_number": 59,
                        "original_text": "घृतकौशिकात्, घृतकौशिकः पाराशर्यायणात्, पाराशर्यायणः पाराशर्यात्, पाराशर्यो जातूकर्ण्यात्, जातूकर्ण्य आसुरायणाच्च यास्काच्च, आसुरायणस्रैवणेः, त्रैवणिरौपजन्धनेः, औपजन्धनिरासुरेः, आसुरिर्भारद्वाजात्, भारद्वाज आत्रेयात्, आत्रेयो माण्डेः, माण्डिर्गौतमात्, गौतमो (गौतमात्) वात्स्यात्, वात्स्यः शाण्डिल्यात्, शाण्डिल्यः कैशोर्यात् काप्यात्, कैशोर्यः काप्यः कुमारहारितात्, कुमारहारितो गालवात्, गालवो विदर्भीकौण्डिन्यात्, विदर्भीकौण्डिन्यो वत्सनपातो बाभ्रवात्, वत्सनपाद्वाभ्रवः पथः सौभरात्, पन्थाः सौभरोऽयास्यादाङ्गिरसात्, अयास्य आङ्गिरस आभूतेस्त्वाष्ट्रात्, आभूतिस्त्वाष्ट्रः विश्वरूपात् त्वाष्ट्रात्, विश्वरूपस्त्वाष्ट्रोऽश्विभ्याम्, अश्विनौ दधीच आथर्वणात्, दध्यङ्ङाथर्वणोऽथर्वणो दैवात्, अथर्वा दैवो मृत्योः प्राध्वँसनात्, मृत्युः प्राध्वँसनः प्रध्वँसनात्, प्रध्वँसन एकर्षेः, एकर्षिविप्रचित्तेः, विप्रचित्तिर्यष्टेः, व्यष्टिः सनारोः, सनारुः सनातनात्, सनातनः सनकात्, सनकः परमेष्ठिनः, परमेष्ठी ब्रह्मणः । ब्रह्म स्वयम्भु । ब्रह्मणे नमः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- परमेष्ठी ब्रह्मणः ब्रह्म स्वयम्भु इति । पूर्वोक्तस्सनकगुरुः परमेष्ठी - चतुर्मुखः, ब्रह्मणः - परब्रह्मणः । सर्वेश्वरात् नारायणात् प्राप्तविद्यो बभूव इत्यर्थः । तच्च ब्रह्म नारायणः स्वयम्भु - स्वयमेव भवतीति स्वयंभुः उपदेशमन्तरेण 'विद्या प्रवर्तकं भवति' इत्यर्थः । ब्रह्मणे नमः इति । सर्वगुरो ब्रह्मणे नारायणाय नम इत्यर्थः ॥ ३ ॥ ॥ \nइति चतुर्थाध्याये षष्ठब्राह्मण प्रकाशिका ॥ \n॥ इति चतुर्थाध्याये षष्ठब्राह्मण सुबोधिनी ॥ \n॥ इति चतुर्थोऽध्यायः ॥"
                            }
                        ]
                    }
                ]
            },
            {
                "title": "Chapter - 3",
                "number": 3,
                "verses": [
                    {
                        "verse_number": 1,
                        "original_text": "पञ्चमोऽध्यायः । \nप्रथमं ब्राह्मणम् । \n[अश्वलब्राह्मणम्] \nजनको ह वैदेहो बहुदक्षिणेन यज्ञेनेजे । तत्र ह कुरुपाञ्चालानां ब्राह्मणा अभिसमेता बभूवुः । तस्य ह जनकस्य वैदैहस्य विजिज्ञासा बभूव, कःस्विदेषां ब्राह्मणानामनूचानतम इति । स ह गवाँ सहस्रमवरुरोध । दश दश पादा एकैकस्याः शृङ्गयोराबद्धा बभूवुः ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ मधुकाण्डसिद्धमेव सर्वान्तर्यामित्वं मुखान्तरेण अस्मिन्नध्याये दृढी- क्रियते । तत्र पुष्कलधनदानं बहुविद्वत्समवायश्च विद्यार्जनोपाय इति प्रदर्शनाय आख्यायिका आरभ्यते - जनको ह वैदेहो बहुदक्षिणेन यज्ञेनेजे इत्यादि । ह इति वृत्तार्थस्मरणे । वैदेहः- विदेहदेशाधिपतिः जनकः बहुदक्षिणेन यज्ञेन ईजे- इष्टवान् । ईजे - असंयोगाल्लिट् कित् (पा.सू.१-२-५) इति 'कित्त्वात्' सम्प्रसारणम् । तत्र ह - - - बभूवुः । तत्र - तस्मिन् यज्ञे ह बहुदक्षिणतया प्रसिद्धे विद्वद्भूयिष्ठकुरुपाञ्चालदेशेभ्यः ब्राह्मणाः अभिसमेताः- समागताः । एवं बहुषु ब्राह्मणेषु आगतेषु तस्य ह जनकस्य वैदेहस्य प्रसिद्धं यष्टुं प्रवृत्तस्य विजिज्ञासा - विचारः बभूव । किमिति? कःस्विदेषां ब्राह्मणानामनूचानतम इति । एषाम् - आगतानां ब्राह्मणानां मध्ये स्वित् इति वितर्के । कःस्वित् - को वा अनूचानतमः अतिशयेन ब्रह्मविद्यानुवचनकुशलः । इति जिज्ञासा 'बभूव इति' पूर्वत्रान्वयः । स ह गवां सहस्रमवरुरोध । सः - जनकः तज्जिज्ञासया ह प्रसिद्धं यथा तथा स्वगोष्ठे' गवां सहस्रम् अवरुरोध - यूथीचकार । किश्च - दशदश बभूवुः । पादः- पलस्य चतुर्थाँशः । पादस्तुरीयो भागस्स्यात् (अ.को.२-९-८९) इत्युक्तेः । सुवर्णस्य दशदशपादाः सार्धपलद्वयमिति यावत् । प्रत्येकमेकैकस्या गोः श्रृङ्गयोर्निबद्धा बभूवुरित्यर्थः ॥ १ ॥"
                            }
                        ]
                    },
                    {
                        "verse_number": 2,
                        "original_text": "[यजे जनकन गोसहस्रपणकथनम् , याज्ञवल्क्येन यागस्वीकरणम्] तान् । होवाच, ब्राह्मणा भगवन्तो यो वो ब्रह्मिष्ठः स एता गा उदजतामिति । ते ह ब्राह्मणा न दधृषुः । अथ ह याज्ञवल्क्यः स्वमेव ब्रह्मचारिणमुवाचैता; सोप्योदज सापश्रवा ३ इति । ता 'होदकालयत्' । ते ह ब्राह्मणाश्चुक्रुधुः, कथं नो ब्रह्मिष्ठो ब्रवीतेति । अथ ह जनकस्य वैदेहस्य होताऽश्वलो बभूव - सहैनं पप्रच्छ, त्वं नु खलु नो याज्ञवल्क्य ब्रह्मिष्ठोऽसी ३ इति । स होवाच नमो वयं ब्रह्मिष्ठाय कुर्मो गोकामा एव वयँ स्म इति । तै ह तत एव प्रष्टुं दध्रे होताऽश्वलः ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तान् हेवाच । स जनक एवं ब्रह्मिष्ठतमतया निर्धारितया देया इति ता गाः सदक्षिणाकाः निरुध्य तमर्थं ह -प्रसिद्धं तान् -ब्राह्मणान् प्रत्युवाच । किमिति। ब्राह्मणाः- - - उदजतामिति । हे भगवन्तः - पूजावन्तः। हे ब्राह्मणाः वः - भवतां मध्ये यो ब्रह्मिष्ठः - अतिशयेन यो ब्रह्मवित्, स एताः गाः उदजतां - स्वगृहं प्रति कालयतु - नयतु इत्युवाच इत्यन्वयः । अज गतिक्षेपणयोः (धा.पा.३२०) इति हि धातुः । ते ह ब्राह्मणा न दधृषुः - एवं वदत्यपि जनके ते ब्राह्मणा न दधृषुः - न धृष्टा बभूवुः । आधृषाद्वा (ग.सू.२०२) इति णिजभावे रूपम् । तेषु - ब्राह्मणेषु बहुषु मध्ये न कोऽपि ता गाः नेतुं दध्रे । ह इत्याश्चर्ये । अथ ह - - -उवाच ।अथ एवमधृष्टान् तान् दृष्ट्वापि याज्ञवल्क्यः स्वमेव ब्रह्मचारिणं स्वशिष्यमित्थमुवाचैव इत्यर्थः । हेत्याश्चर्ये\nकिमिति? एताः सोम्योदज सामश्रवा३ इति । साम शृणोतीति सामश्रवाः । हे सोम्य! । सोमार्ह ! हे सामश्रवः ! एताः गाः अस्मद्गृहान् प्रति उदज - कालय इति स्वशिष्यमुवाच इत्यर्थः । ता होदकालयत् । स सामश्रवाः ताः तद्गृहान् अनयत् इत्यर्थः । उदाचकारेति\nपाठेऽपि स एवार्थः । ते ह - - - - ब्रवीतेति । याज्ञवल्क्येन ब्रह्मिष्ठपणस्वीकरणेन आत्मनो ब्रह्मिष्ठता प्रतिज्ञातेति सर्वे क्रुद्धा बभूवुः । कथं नः - अस्मान् अनादृत्य अहं ब्रह्मिष्ठः इति वदेदयं याज्ञवल्क्य इति चुक्रुशुश्च इत्यर्थः । चुक्रुशुरिति पाठेऽपि उक्त एवार्थः । अथ ह - - - - बभूव इति । अथ - तदा विदेहराजस्य जनकस्य होता ऋत्विगश्चलो नामा आसीत् इत्यर्थः । स हैनं- - - इति । नः - समवेतानां बहूनां अस्माकं मध्ये हे याज्ञवल्क्य! त्वमेव खलु प्रसिद्धं ब्रह्मिष्ठोऽसीति अश्वलनामा स होता 'पप्रच्छ इत्यर्थः' । असी३ इति भर्त्सने प्लुतिः । नुश्वधारणे । स होवाच इति। सः - याज्ञवल्क्यः तमश्वलं ह प्रसिद्धं प्रत्युवाच इत्यर्थः । किमिति इत्यत्राह - नमो वयं - - - स्म इति । वयं ब्रह्मिष्ठाय नमः कुर्मः । नास्माभिः ब्रह्मिष्ठत्वाभिमानात् गावो नीताः किन्तु गोकामा वयम् इत्यतो गोकामनयैव नीता इति सोपहासमुक्तवान् इत्यर्थः । तं ह - - - अश्वल इति । एवमुपहसितो होता अश्वलः तत एव सोपहासवचनादेव क्रुद्धस्सन् तं - याज्ञवल्क्यं पराजेतुं प्रश्न 'प्रष्टुमवस्थितो' बभूव इत्यर्थः । धृङ् • अवस्थाने (छा.पा.१४१३) इति हि धातुः ॥ २ ॥"
                            }
                        ]
                    },
                    {
                        "verse_number": 3,
                        "original_text": "अश्वलस्य प्रथमः प्रश्नः \n[कर्ममृत्युना अतिमुक्तिः] याज्ञवल्क्येति होवाच, यदिदं सर्वं मृत्युनाप्तं सर्वं मृत्युनाऽभिपन्नम्, केन यजमानो मृत्योराप्तिमतिमुच्यत इति । होत्रर्त्विजाऽग्निना वाचा । वाग्वै यज्ञस्य होता । तद्येयं वाक् सोऽयमग्निः, स होता, स मुक्तिः, साऽतिमुक्तिः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -याज्ञवल्क्येति होवाच इति । प्रथमं याज्ञवल्क्येति संबोध्य वक्ष्यमाणं प्रश्नमश्वल उवाचेत्यर्थः । तमेव प्रश्नमाह - यदिदं- अभिपन्नम् इत्यादि । यदिदं - प्रत्यक्षादिप्रसिद्धं जगत् चेतनाचेतनात्मक मृत्युना - मृत्युशब्दोपलक्षितेन जन्मजरामरणधर्मेण आप्तं - व्याप्तं, न केवलं व्याप्तम्, किन्तु मृत्युना अभिपन्नं - वशीकृतञ्चेत्येतत्सिद्ध- मित्यर्थः । यद्वा - आप्तम् इत्यस्य विवरणमभिपन्नमिति । इति प्रश्नोपयुक्तं सिद्धमर्थमनूद्य विवक्षितं प्रश्नमाह - केन - - -इति इति । एवं सति यजमानः - ब्रह्मविद्यार्थं कर्म कुर्वन् अधिकारी केनानुष्ठितेन साधनेन मृत्योः आप्तिं - व्याप्तिं 'संसारबन्धमतिक्रम्य क्षिप्रं विद्यासिद्ध्या मुच्यत इत्यर्थः । तमेतं प्रश्नं याज्ञवल्क्यः प्रतिवक्ति । होत्रर्त्विजाऽग्निना वाचा इति । तदर्थमूढं तमाश्वलं प्रति पुनस्स्वयमेव तदेतद्व्याचष्टे - वाग्वै - - - - सातिमुक्तिः इति । कर्माङ्गभूते होतरि अग्नयभिन्नत्वेन वा अग्नयधिष्ठितत्वेन वा ध्याता या वाचो दृष्टौ कृतायां कर्मणो वीर्यवत्तरतया ब्रह्मोपासनद्वारा जीवद्दशायामेव विश्लिष्टा- श्लिष्टपूर्वोत्तरदुरितभरत्वलक्षणा मुक्तिर्भवति, शरीरवियोगानन्तरं प्रकृत्यतिक्रान्त- पदाधिरोहणलक्षणा अतिमुक्तिर्भवति इत्यर्थः । क्रमादुद्देश्यविधेयाभिप्रायः स मुक्तिस्सातिमुक्तिः इति लिङ्गभेदेनायं निर्देशो दृष्टव्यः । वाग्वै यज्ञस्य होता - यज्ञाङ्गभूत होतरि वाग्दृष्टि कर्तव्या इत्यर्थः । तद्येयं वाक् । या होतर्यध्यस्यमाना चागित्यर्थः । सोऽयमग्निस्य होता । सा वागेवाग्न्यधिष्ठितत्वादिना अग्न्यभेदेन ध्याता होतर्यध्यस्यमाना मुक्त्यादि साधनमित्यर्थः । स मुक्तिस्साऽतिमुक्तिरिति कारणे कार्योपचारः ॥ ३ ॥ याज्ञवल्क्येति होवाच, यदिदं सर्वमहोरात्राभ्यामाप्तं सर्वमहोरात्राभ्यामभिपन्नम्, केन यजमानोऽहोरात्रयोराप्तिमति मुच्यते इति । अध्वर्युणर्विजा चक्षुषाऽऽदित्येन । चक्षुर्वे यज्ञस्याध्वर्युः । तद्यदिदं चक्षुः सोऽसावादित्यः, सोऽध्वर्युः, स मुक्तिः, सातिमुक्तिः ॥ ४ ॥ प्र - स एव पुनः पृच्छति। याज्ञवल्क्येति होवाच इत्यादिना। अहौरात्रयोरानिर्नाम कतिपयाहोरात्रैर्विनश्वरत्वम् ।उत्तरमाह-अध्वर्युणर्त्विजा इति। आदित्याधिष्टितत्वादिना आदित्याभेदारोपविषयभूतचक्षुर्दृष्टिविषयः कर्माङ्गभूतोऽध्वर्युः मुक्त्यादिहेतुरित्यर्थः ।शिष्टं पूर्ववत्।"
                            }
                        ]
                    },
                    {
                        "verse_number": 4,
                        "original_text": "[तिथ्यादिकालादप्यतिमुक्तिः] \nयाज्ञवल्क्येति होवाच यदिदं सर्वं पूर्वपक्षापरपक्षाभ्यामाप्तँ सर्वं पूर्वपक्षापरपक्षाभ्यामभिपन्नम्, केन यजमानः पूर्वपक्षापरपक्षयोराप्तिमतिमुच्यत इति । उद्गात्रर्त्विजा वायुना प्राणेन । प्राणो वै यज्ञस्योद्गाता । तद्योऽयं प्राणः स वायुः, स उद्गाता, स मुक्तिः साऽतिमुक्तिः ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनः पृच्छति । याज्ञवल्क्येति होवाच इति । पूर्वपक्षापरपक्षयोराप्तिर्नाम कतिपयपक्षैर्विनश्वरत्वम् । उत्तरमाह - वायुविकारत्वादिना वाय्वभिन्नमुख्यप्राणदृष्टिविषयभूत उद्गाता कर्माङ्गभूतः पूर्ववत् मुक्तयतिमुक्तिहेतुरित्यर्थः । शिष्टं पूर्ववत् ॥ ५ ॥"
                            }
                        ]
                    },
                    {
                        "verse_number": 5,
                        "original_text": "याज्ञवल्क्येति होवाच यदिदमन्तरिक्षमनारम्बणमिव, केनाक्रमेण यजमानः स्वर्गं लोकमाक्रमत इति । ब्रह्मणर्त्विजा मनसा चन्द्रेण । मनो वै यज्ञस्य ब्रह्मा । तद्यदिदं मनः सोऽसौ चन्द्रः, स ब्रह्मा, स मुक्तिः, सोऽतिमुक्तिः । इत्यतिमोक्षाः । अथ सम्पदः ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनरेवाश्वलः पृच्छति । याज्ञवल्क्येति होवाच इत्यादिना । अनारम्बणं - रलयोरभेदः । अन्तरिक्षमिदम् अनालम्बनमिव दृश्यते तत् - अन्तरिक्षं स्वयमनालम्बन केनाऽऽक्रमेण - आक्रमणसाधनेन केन वा आक्रम्य यजमानः - ब्रह्मविद्यार्थकर्मानुष्ठाता स्वर्गं - निरतिशयसुखरूपतया स्वर्गाख्यमप्राकृतं मुक्तिस्थानं भगवल्लोकमाक्रमत इत्यर्थः । अत्र स्वर्गलोकशब्दस्य भगवल्लोकवाचित्वेन स मुक्तिस्सातिमुक्तिः इत्युत्तरवाक्यस्वारस्य भवति । उत्तरमाह-ब्रह्मणर्त्विजा इति । चन्द्राभिन्नत्वेन वा तदभिन्नत्वेन वा तदभिमानिकत्वेन वा ध्यातमनोदृष्ट्योपासीतो ब्रह्मा भगवल्लोकाक्रमणसाधनम् इत्यर्थः । इत्यतिमोक्षा इति । इति अनेन प्रकारेण अतिमोक्षाः-प्रकृतिमण्डलातिक्रमेण- रूपमोक्षप्रश्नास्समाप्ता इत्यर्थः । अथ सम्पद इति । उच्यन्त इति शेषः । येनाग्रिहोत्रादीनां फलत्वकर्मणामन्तवत्फलाय सम्पादनं, सा सम्पत् ॥"
                            }
                        ]
                    },
                    {
                        "verse_number": 6,
                        "original_text": "[फलप्रापकाः सम्पदः] याज्ञवल्क्येति होवाच, कतिभिरयमद्यभिौताऽस्मिन् यज्ञे करिष्यतीति । तिसृभिरिति । कतमास्तास्तिस्र इति । पुरोनुवाक्या च याज्या च शस्यैव च तृतीया । किं ताभिः जयतीति । यत्किञ्चेदं प्राणभृदिति ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - तमेव सम्पद्विषयमश्वलप्रश्नमाह - याज्ञवल्क्येति होवाच इत्यादि । अयं होता अद्य यज्ञकाले कतिभिः ऋग्भिः कतिसङ्खा भिः ऋग्भिः अस्मिन्यज्ञे करिष्यति । हौत्रमिति शेषः । याज्ञवल्क्य 'उत्तरमाह' - तिसृभिरिति इति । ऋग्भिरि- त्यनुषङ्गः । पुनः प्रश्नमवलस्याह- कतमास्तास्तिस्र इति इति । सङ्ख्ये यऋग्विशेषविषयोऽयं प्रश्नः । पूर्वस्तु ऋङिनष्ठसङ्ख्याविषय इति भेदः । कास्ता ऋच इत्यर्थः । उत्तरमाह- याज्ञवल्क्यः 'पुरोनुवाक्या च याज्या च शस्यैव च तृतीया' इति । यागकालात् प्राक् प्रयुज्यमाना ऋचः पुरोनुवाक्याः । यागसाधनभूता ऋचो याज्याः । शस्रार्थाः ऋचः शस्याः । सर्वत्र जात्यभिप्रायेणैकवचनं द्रष्टव्यम् । तिसृष्येय हौत्रीणामृचामन्तर्भावः, न चतुर्थः प्रकार इति भावः । एवमग्रेऽपि । कि ताभिर्जयतीति पुनरश्वलप्रश्नः । प्रयुज्यमानाभिः ताभिः ऋग्भिः किं फलं यजमानः प्राप्नोति इत्यर्थः । याज्ञवल्क्य उत्तरमाह यत्किञ्चेदं प्राणभृत् इति । प्राणिजातं यत्किञ्चिदस्ति तत्सर्वं जयतीति शेषः ॥ ७॥"
                            }
                        ]
                    },
                    {
                        "verse_number": 7,
                        "original_text": "याज्ञवल्क्येति होवाच कत्ययमद्याध्वर्युरस्मिन् यज्ञ आहुतीर्होष्यतीति । तिस्र इति । कतमास्तास्तिस्र इति । या हुता उज्ज्वलन्ति; या हुता अतिनेदन्ते; या हुता अधिशेरते । किं ताभिर्जयतीति । या हुता उज्ज्वलन्ति, देवलोकमेव ताभिर्जयति । दीप्यत इव हि देवलोकः । या हुता अतिनेदन्ते, पितृलोकमेव ताभिर्जयति । एवमिव हि पितृलोकः । या हुता अधिशेरते, मनुष्यलोकमेव ताभिर्जयति । अथ इव हि मनुष्यलोकः ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनरश्वलः प्रश्नमाह - याज्ञवल्क्येति होवाच - इति । कति - कतिसङ्ख्या काः आहुतीर्होष्यतीत्यर्थः । शिष्टं पूर्ववत् । अत्र याज्ञवल्क्यस्योत्तरम् । तिस्र इति । पुनः प्रश्नः कतमाः तास्तिस्र इति । उत्तरम् । या हुताः- - अधिशेरत इति।याः\nआहुतयो हुतास्सत्यः उज्ज्वलन्ति ताः ऊर्ध्वं ज्वलन्त्यः समिदाज्याहुतयः एका कोटिरित्यर्थः । या आहुतयो हुताः अतिनेदन्ते- अतीव कुत्सितशब्दं कुर्वन्ति । नेदशब्दकुत्सायां (धा.पा.) शीत्कारशब्दं कुर्वन्ति इत्यर्थः । तादृश्यो मांसाद्याहुतयो द्वितीया कोटिः । यास्त्वाहुतयो हुताः अधिशेरते - अधि - अधोगत्वा अग्नौ शेरते, ताः पयः सोमाद्या\nआहुतयः तृतीया कोटिरित्यर्थः । अन्यत् पूर्ववत् । पुनः प्रश्नः । किं ताभिर्जयत इति । उत्तरं- या हुता इत्यादि । याः हुतास्सत्यः उज्ज्वलन्ति, ताभिराहुतिभिः समिदादिभिः देवलोकं जयतीत्यर्थः । तत्र हेतुमाह - दीप्यत इव हि देवलोकः इति । हि - यस्मात् अत्रत्यानां देवलोको दीप्यते इव भासते । अत उज्ज्वलानां समिदाज्याहुतीनाम् उज्ज्वलदेवलोक- साधनत्वमुपपद्यत इति भावः । या हुता इत्यादि । या हुताः आहुतयः अतिनेदन्ते . कुत्सितशब्दं कुर्वन्ति, पितृलोकमेव ताभिर्जयतीति । अत्र हेतुमाह - एवमिव हि पितृलोक इति । एवमिव हि - यस्मात् कुत्सितशब्दयुक्त एव इत्यर्थः । कुत्सितशब्द- कर्तृत्वसामान्यात् कुत्सितशब्दयुक्ताभिः आहुतिभिः कुत्सितशब्दयुक्तं पितृलोकं जयतीत्यर्थः । पितृलोकसंबद्धायां हि संयमन्यां पुर्यां वैवस्वतेन यात्यमानानां हा हतोऽस्मीति शब्दो भवति । अतः पितृलोकस्य कुत्सितशब्दयुक्तत्वमस्तीति द्रष्टव्यम् । या हुता इत्यादि । या आहुतयो हुताः अग्नौ अधिशेरते इत्युक्ताः, तृतीयकोट्यन्तर्भूताभिस्ताभिः मनुष्यलोकमेव जयति इति । अत्र हेतुमाह - अध इव हि मनुष्यलोक इति । ऊर्ध्वलोकापेक्षया मनुष्यलोकः अध इव हि वर्तते । अत तत्सामान्यात् ताभिरधश्शयानाभिः मनुष्यलोकं जयति इत्यर्थः ॥ ८ ॥"
                            }
                        ]
                    },
                    {
                        "verse_number": 8,
                        "original_text": "याज्ञवल्क्येति होवाच - कतिभिरयमद्य ब्रह्म यज्ञं दक्षिणतो देवताभि- र्गोपायतीति । एकयेति । कतमा सैकेति । मन एवेति । अनन्तं वै मनोऽनन्ता विश्वेदेवा अनन्तमेव स तेन लोकं जयति ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनः स एव पृच्छति - याज्ञवल्क्येति- - - गोपायतीति । विहारस्य दक्षिणत उपविष्टो ब्रह्मा कतिभिः कतिसङ्ख्याकाभिः देवताभिः 'उपासिताभिः यज्ञ गोपायतीति प्रश्नार्थः । उत्तरमाहयाज्ञवल्क्यः - एकयेति । कतमा सैकेति पुनः प्रश्नः । सा देवता का? इत्यर्थः । उत्तरं - मन एवेति । तेन किं जयतीति पुनः प्रश्नोऽध्याहर्तव्यः । उत्तरमाह- अनन्तं वै मनः इति । तत्रफलं विवक्षुः प्ररथमं मनस उपास्तिप्रकारमाह - अनन्तं वै मन इति । मनः आनन्त्यगुणविशिष्टतया उपास्यमित्यर्थः । तदानत्ये हेतुमाह - अनन्ता विश्वेदेवा इति। विश्वे - सर्वे इत्यर्थः। देवशब्द : इन्द्रियपरः । 'मनसः अधीनानां सर्वेषामिन्द्रियाणामानन्त्यात् मनस आनत्यमिति भावः । एवमुपासनप्रकारमुक्त्वा फलमाह - अनन्तमेव स तेनलोकं जयति इति । एवमानन्त्यगुणविशिष्टतयोपासितेन [ब्रह्मणा] मनसा अनन्तं भगवल्लोकं मुक्तिस्थानं भगवदुपासनद्वारा जयतीत्यर्थः । एवमुत्तरस्वाभाव्यात् यज्ञं गोपायतीति प्रश्नस्यापि विद्यार्थस्य कर्मणः क्षिप्रब्रह्मविद्यो- त्पादकत्वशक्याधानमेव्यर्थ इति द्रष्टव्यम् ॥ ९  ॥"
                            }
                        ]
                    },
                    {
                        "verse_number": 9,
                        "original_text": "[उद्गातृकर्म तत्फलं च] याज्ञवल्क्येति होवाच कत्ययमद्योद्गातास्मिन् यज्ञेस्तोत्रियाः स्तोष्यतीति। तिस्र इति । कतमास्तास्तिस्र इति । पुरोनुवाक्या च याज्या च शस्यैव च तृतीया। कतमास्ता या अध्यात्ममिति । प्राण एव पुरोनुवाक्या, अपानो याज्या, व्यानः शस्या । किं ताभिर्जयतीति । पृथिवीलोकमेव पुरोनुवाक्वया जयत्यन्तरिक्षलोकं याज्यया द्युलोकं शस्यया ततो ह होताश्वलः उपरराम ॥ १० ॥ ॥ इति पञ्चमाध्याये प्रथमब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनः स एव पृच्छति । याज्ञवल्क्येति होवाच- - -स्तोष्यतीति । अयमुद्गाता अद्य- यागकाले अस्मिन् यज्ञे स्तोत्रियाः - स्तोत्रसाधनभूताः ऋचः' कतिसङ्ख्याकाः स्तोष्यतीत्यर्थः । अत्र याज्ञवल्क्य उत्तरं पठति - तिस्रः इति । पुनः प्रश्नः कतमास्तास्तित्र इति । उत्तरं - पुरोनुवाक्या -तृतीया इति । उक्तोऽस्यार्थः पूर्वमेव। पुनः पृच्छति कतमास्ता; या अध्यात्ममिति । ताः - पुरोनुवाक़्याद्यास्तिस्रः अध्यात्मं कतमा भवन्ति । आसु किंरूपाध्यात्मदृष्टिः कर्तव्या इत्यर्थः । उत्तरं प्राण एव\n- - शस्येति । पुरोनुवाक्याज्याशस्यासु क्रमात् अध्यात्मं प्राणापानव्यानदृष्टिं कृत्वा उद्गाता ताः प्रयुञ्जीत इत्यर्थः । पुनः पृच्छति - किन्ताभिर्जयतीति । प्राणादिदृष्टिविशिष्ट- पुरोनुवाक्यादिभिः प्रयुज्यमानाभिः कान् लोकान् जयतीत्यर्थः । उत्तरमाह - पृथिवीलोकमेव\n- शस्यया इति । स्पष्टोर्थः । ततो ह होताश्वल उपरराम इति । एवं स्वकृतप्रश्नानाम् उत्तरे दत्ते प्रष्टव्यान्तराभावात् होता अश्वलः 'उपरराम - तृष्णीं बभूव इत्यर्थः ॥ १०॥ ॥ इति पञ्चमाध्याये प्रथमब्राह्मण प्रकाशिका ॥"
                            }
                        ]
                    },
                    {
                        "verse_number": 10,
                        "original_text": "पञ्चमाध्याये द्वितीयं ब्राह्मणम् जारत्कारवब्राह्मणम् \n[ग्रहातिग्रहविषये प्रश्नः उत्तरञ्च] \nअथ हैनं जारत्कारव आर्तभागः पप्रच्छ । याज्ञवल्क्येति होवाच, कति ग्रहाः, कत्यतिग्रहा इति । अष्टाग्रहा अष्टावतिग्रहा इति । य एते अष्टौ ग्रहा अष्टावतिग्रहाः कतमे त इति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ है नं - - - पप्रच्छ इति । अथ - अश्वलपराभवानन्तरम् एनं - याज्ञवल्क्यं जारत्कारवः-जरत्कारगोत्रजः ऋतुभागपुत्रः आर्थ भागः विजिगीषयैव पप्रच्छ इत्यर्थः । हे याज्ञवल्क्येति सम्बोधनेन तं स्वाभिमुखं कृत्वा, ग्रहाः कति, अतिग्रहाः कति ? इति प्रश्नद्वयं पृष्टवान् इत्यर्थः । उत्तरमाह याज्ञवल्क्यः अष्टौग्रहा अष्टौ अतिग्रहा इति । पुनः प्रश्नः य एते- - ते इति । ये ग्रहाः अतिग्रहाश्च अष्टौ अष्टाविति त्वयोक्ताः, त एते के? इत्यर्थः ॥ १ ॥"
                            }
                        ]
                    },
                    {
                        "verse_number": 11,
                        "original_text": "[प्राणस्य प्रहातिमहत्वकथनम् ] प्राणो ये ग्रहः, सोऽपानेनातिग्रहेण गृहीतः । अपानेन हि गन्धान् जिघ्रति ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अत्र याज्ञवल्क्यस्य उत्तरं प्राणो वै- इत्यादि । अत्र प्राणशब्देन नस्यत्वसामान्यात् घ्राणेन्द्रियं गौण्या वृत्त्याऽभिधीयते । गृह्णाति - आत्मानं स्ववशं करोतीति 'ग्रहः' - इन्द्रियम् । पचाद्यच् । अपानः गन्धः । अपानेन - निश्वासवायुना उपनीयमानत्वात् गन्धोऽपानशब्देन लक्ष्यते । सः- घ्राणेन्द्रियात्मको ग्रहः तेन विषयरूपेणातिग्रहेण गन्धात्मना गृहीतः - व्याप्तो भवति । अतिशयेन स्वस्वविषयिणं इन्द्रियादिकं गृह्णाति - स्ववशीकरोतीति अतिग्रहः विषयः । गन्धस्य घ्राणवशीकरण- प्रकारमुपपादयति - अपानेन हि गन्धान् जिघ्रतीति । अत्र घ्राणेन इत्यध्याहर्तव्यम्। अपानेन निश्वासेन उपनीतान् गन्धान् घ्राणेन जिघ्रतीत्यर्थः यद्वा - अपानशब्दो प्राणपरो\nद्रष्टव्यः । उत्तरसन्दर्भेकरूप्यात् । अतो गन्धग्राहकत्वात् घ्राणं गन्धाधीनमिति भावः । ततश्च, इन्द्रियेभ्यः परा ह्यर्थाः (क.उ.३-१०) इत्युक्तरीत्या ग्रहशब्दितेभ्योऽपीन्द्रियेभ्योऽतिग्रहशब्दितानां, विषयाणां प्रबलतया तद्वशीकरणे विषयेन्द्रियवियोजनरूप एव यत्नः कर्तव्यो मुमुक्षुणा इति भावः॥ २ ॥"
                            }
                        ]
                    },
                    {
                        "verse_number": 12,
                        "original_text": "[वागादीनां ग्रहातिग्रहत्व कथनम्] वाग्वै ग्रहः, स नाम्नाऽतिग्रहेण गृहीतः । वाचा हि नामान्यभिवदति ॥ ३ ॥ जिह्वा वै ग्रहः, स रसेनातिग्रहेण गृहीतः । जिह्वया हि रसान् विजानाति ॥ ४ ॥ चक्षुर्वै ग्रहः; स्वरूपेणातिग्रहेण गृहीतः । चक्षुषा हि रूपाणि पश्यति॥ ५ ॥ श्रोत्रं वै ग्रहः, स शब्देनातिग्रहेण गृहीतः । श्रोत्रेण हि श्ब्दाच्छृणोति ॥ ६ ॥ मनो वै ग्रहः, स कामेनातिग्रहेण गृहीतः । मनसा हि कामान् कामयते ॥ ७ ॥ हस्तौ वै ग्रहः, स कर्मणाऽतिग्रहेण गृहीतः । हस्ताभ्याँ हि कर्म करोति ॥ ८ ॥ त्वग्वै ग्रहः, स स्पर्शेनातिग्रहेण गृहीतः । त्वया हि स्पर्शान् वेदवते । इत्येतेऽष्टौ ग्रहा अष्टावतिग्रहाः ॥९॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - वाग्वै ग्रहः इत्यादि । सर्वं पूर्ववत् । एवं घ्राणवाग्जिह्वाचक्षुश्श्रोत्रमनो- हस्तत्वग्रूपान् ग्रहान् तद्विषयरूपानतिग्रहांश्च उक्त्वा उपसंहरति इत्येते अष्टौ ग्रहा अष्टावतिग्रहाः इति । स्पष्टोऽर्थः । विषयेन्द्रियमध्ये एतेषामेव प्रबलत्वात् अवश्य- निग्रह्यत्वाभिप्रायेण अष्टानामेव उक्तिरिति द्रष्टव्यम् ॥ ३-९ ॥"
                            }
                        ]
                    },
                    {
                        "verse_number": 13,
                        "original_text": "[मृत्यु जयोपायः] याज्ञवल्क्येति होवाच, यदिदँ सर्वं मृत्योरन्नम्, का स्वित् सा देवता यस्या मृत्योरन्नमिति । अग्निर्वै मृत्युः सोऽपामन्नम् । अप पुनर्मृत्युं जयति, य एवं वेद ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - एवं ग्रहातिग्रहप्रश्नस्य उत्तरे दत्ते आर्तभागः एवान्यत् पृच्छति- याज्ञवल्क्येति होवाच इत्यादि । यस्य मृत्योः। इदं सर्वं दृश्यमानमन्नम् - अदनीयम्। सोऽपि मृत्युः। यस्याः देवताया अन्नं भवति, सा का देवतेति प्रश्नार्थः । याज्ञवल्क्य उत्तरमाह • अग्निर्वैमृत्युः सोऽपामन्नम् इति । अग्निना हि सर्वं दृश्यते । अतः सर्वं तस्यान्नमिति स मृत्युः । सोऽप्यद्भिर्नाश्यते । अतोऽपामग्र्यन्नकत्वमिति भावः । अपामग्र्यन्नकत्व 'चिन्तनस्य फलमाह - अपपुनर्मृत्युं जयति य एवं वेद इति । अपामपग्र्यकत्वं चिन्तयन् अपमृत्युं जयति इत्यर्थः । अत्र कास्वित् सा देवतेति प्रश्नानुरोधात् अप्छब्दस्य अपामित्यस्य अप्तन्त्वाभिमानिनारायणपरत्वेऽपि न दोषः । केवलासु अप्सु देवताशब्दस्या- स्वारस्यात् अस्मिन् पक्षे अग्निर्वै मृत्युरित्यत्र अग्निशब्दस्य कालाग्निरुद्रपरत्वं द्रष्टव्यम् । अग्निर्वैरुद्र:' इति प्रसिद्धेश्च । एतदेवाभिप्रेत्य व्यासार्यैः - आर्तभागप्रश्नस्य विद्वद्विषर्यैत्वेऽपि इति ग्रन्थेनास्य प्रकरणस्य परमात्मविषयत्वमपि अन्यारुह्योक्त्या सूचितम् ॥ १० ॥"
                            }
                        ]
                    },
                    {
                        "verse_number": 14,
                        "original_text": "[आत्मनः प्राणोत्क्रमणाभावः]\nयाज्ञवल्क्येति होवाच, यन्नायं पुरुषो म्रियते, उदस्मात् प्राणा क्रामन्त्याहो नेति नेति होवाच याज्ञवल्क्यः, अत्रैव समवनीयन्ते । स उच्छ्वयत्याध्यायत्याध्मातो मृतश्शेते ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनस्स एव पृच्छति - याज्ञवल्क्येति- - -नेति।यन्न -यदा अयं पुरुषः - जीवः म्रियते; तदा किम् अस्मात् - म्रियमाणाज्जीवात् प्राणा उत्क्रामन्ति - जीवं विहाय यथायथं गच्छन्ति; आहो - उत न यथायथं गच्छन्ति, किन्तु तत्संयुक्ता एव सन्तः तेन सहैव उत्क्रामन्तीति प्रश्नार्थः । न यथायथं गच्छन्तीत्युत्तरमाह - नेति होवाच याज्ञवल्क्य इति । तर्हि किं भवन्तीत्यत्राह अत्रैव समवनीयन्ते- - शेते । इति। अत्रैव - अस्मिन् आत्मन्येव समवनीयन्ते -संयुज्यन्ते।समित्येकीकारे। एकीभूततया संयुक्ता भवन्तीत्यर्थः । न तं विहाय उत्क्रामन्ति किन्तु सहैव उत्क्रामन्तीत्यर्थः । स उच्छ्वयति । सः - पुरुषो मृतः उत्क्रान्त प्राणस्सन् श्वयथुं प्राप्नोतीत्यर्थः । आध्मायति\nबाह्यवायुना पूर्यते । आध्मातः - एवं बाह्यवायुना पूरितस्सन् शेते इत्यर्थः । यद्यपि उच्छूनत्व आध्मातत्वादिः देहधर्मः । न त्वस्मादिति निर्दिष्टम्रियमाण जीवधर्मः । तथापि देहात्मनोः अभेदोपचारेण स इति परामृश्य तथा निर्देशो द्रष्टव्यः । न च स उच्छ्वयत्याध्मायत्याध्मातो मृतश्शेते इति उच्छूनत्वादिविस्पष्टदेहधर्मश्रवणेन देहापादनकोत्क्रमणप्रतिषेधविषयकत्वोप- पत्तापभेदोपचारम् आश्रित्य जीवापादानकोद्गमननिषेधपरत्वं कुत आश्रयणीयम् इति वाच्यम् । योऽकामो निष्काम आप्तकाम आत्मकामो न तस्मात् प्राणा उत्क्रामन्ति (बृ.उ.६-४-६) इत्यत्र शारीरापादनकोद्गमनप्रतिषेधवादिनः न तस्मादित्यस्य परैरपि अभेदोप- चारस्य अवश्याश्रयणीयत्वेन दोषसाम्यात् । प्रतिषेधादिति चेन्न शारीरात् (ब्र.सू.४-२-१२) इति सूत्रभाष्यादौ अस्यार्थस्य प्रपञ्चितत्वात् नात्रास्माकं वक्तव्यमवशिष्यते ॥ ११ ॥"
                            }
                        ]
                    },
                    {
                        "verse_number": 15,
                        "original_text": "याज्ञवल्क्येति होवाच, यत्रायं पुरुषो म्रियते, किमेनं न जहातीति । नामेति । अनन्तँ ह वै नाम; अनन्ता विश्वे देवाः । अनन्तमेव स तेन लोकं जयति ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनरार्तभाग एव पृच्छति - याज्ञवल्क्यति- - न जहाति इति। पूर्वत्र प्राणा म्रियमाणं न जहातीत्युक्तम् । इदानीं तु प्राणेभ्योऽन्यच्च किं वा म्रियमाणं न जहातीति प्रश्नः । याज्ञवल्क्य उत्तरमाह - नामेति । नामधेयं न त्यजति इत्यर्थः । तदत्याग एव प्रदर्श्यते प्रसिद्ध्या अनन्तं ह वै नाम इति । देहे नष्टेऽपि युधिष्ठिरादोनां नामानुवृत्तिदर्शनात् अनन्तं नाम । नाम्रो नाशो नास्ति इत्यर्थः । नामाभिमानिदेवता अप्यनन्ता इत्याह - अनन्ता विश्वे देवा इति । विश्वे देवा नामाभिमानिन इति द्रष्टव्यम् । नामानन्त्यज्ञानस्य फलमाह - अनन्तमेव स तेन लोकं जयति इति । तेन - अनुवृत्तेन नाम्रा अनन्तं - शाश्वतं पुण्यलोकं जयति इत्यर्थः । अत एव हि लोके नामानुवृत्यर्थ यतन्त\nइति भावः ॥ १२ ॥"
                            }
                        ]
                    },
                    {
                        "verse_number": 16,
                        "original_text": "याज्ञवल्क्येति होवाच यत्रास्य पुरुषस्य मृतस्य अग्निं वागप्येति वातं\nप्राणश्चक्षुरादित्यं मनश्चन्द्रं दिशःश्रोत्रं पृथिवीं शरीरमाकाशमात्मौषधीर्लामानि वनस्पतीन् केशाः, अप्सु लोहितञ्च रेतश्च निधीयते, क्वायं तदा पुरुषो भवतीति । आहर सोम्य हस्तमार्तभाग! आवामेवैतस्य वेदिष्यावो न नावेतत् स जन इति । तो होत्क्रप्य मन्त्रयाचक्राते । तो ह यदृचुतः कर्म ह वै तदूचुतुः । अथ यत्\nप्रशशँसतुः, कर्मह वै तत् प्रशशँसतुः, पुण्यो वै पुण्येन कर्मणा भवति; पापः पापेनेति । ततो ह जारत्कारव आर्तभाग उपरराम ॥ १३ ॥ ॥ इति पञ्चमाध्याये द्वितीय ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनरप्यार्तभागः पृच्छति - याज्ञवल्क्येति - - वागप्येति इत्यादि । अत्र वागादीन्द्रियाणामाकल्पस्थायित्वात् , आहङ्कारिकत्याच्च मरणदशायाम् अनुपादानभूते अग्न्यादौ तेषां लयासम्भवाच्च अग्निं वागप्येति इति वाचः अग्नावप्ययो नाम वागिन्द्रियाभि- मानिदेवभूतस्याग्नेः वागिन्द्रियाधिष्ठानानुकूलव्यापारमन्तरेण अवस्थितिरेव । मरणदशायां म्रियमाणजीवसम्बन्धि वागिन्द्रियं तदभिमानी अग्निर्नव्यापारयतीति यावत् । सूत्रितञ्च भगवता बादरायणेन - अग्नयादिगतिश्रुतेरिति चेन्न भाक्तत्वात् (ब्र.सू.३-१-४) इति । एवमुत्तरत्रापि वातं प्राण इत्यादौ द्रष्टव्यम् । अप्ययश्च भाक्तो यथायोग्यं द्रष्टव्यः । आकाशमात्मा इति । आत्मा - देहान्तर्गताकाश इत्यर्थः । ओषधिर्लोमानि वनस्पतीन् केशा इति । लोमकेशाभिमानिदेवता 'ओषधिवनस्पत्यभिमादेवतामप्येति लोमकेशाभि- मानित्वं विहाय केवलमोषधिवनस्पत्यभिमानिनी भवति इत्यर्थः । अप्सु लोहितं च रेतश्च विधीयते इति । निधीयते - प्रक्षिप्यते इत्यर्थः । कार्य तदा पुरुषो भवति इति । म्रियमाणसम्बन्धिषु सर्वेषु उक्तरीत्या तत्तदाधाराश्रितेषु सत्सु अयं शारीरः पुरुषः तदा किमाश्रितो भवति इति प्रश्नः । एवं पृष्टो याज्ञवल्क्यः एतदुत्तरस्य सुगोप्यस्य प्रकृतजल्पमार्गेण सर्वजन समक्षमप्रकटनोयत्वात् आर्तभागं वादमार्गेण बोधयिष्यन्नाह . आहर सोम्य- - - सजने इति । हे सोम्य - सोमार्ह । हे आर्तभाग! इति सम्बोध्य, हस्तं त्वदीयमाहर इत्युक्त्वा प्रसारितमार्तभाग हस्तं गृहीत्वा पुनः प्राह - आवामेव एतस्य प्रश्नस्योत्तरं वेदिष्यावः - ज्ञास्यावः इत्यर्थः । यद्यपि याज्ञवल्क्य एव विचारको निर्णेता च- अथापि द्विवचनं वीतरागकथात्वद्योतनार्थम् । नौ - आवयोः एतत् - प्रकृतप्रश्नोत्तरं सजने - जनसमुदाये न भवतीत्यर्थः । एवं याज्ञवल्क्योक्तमातभागोऽप्यङ्गीचकार । तौ होत्क्रम्य मन्त्रयाञ्चक्राते इति । अथ तौ - आर्तभागयाज्ञवल्क्यौ तस्माद्देशात् उत्क्रम्य - विजनं गत्वा मन्त्रयाञ्चक्राते - विचारमकुरुताम् इत्यर्थः । तौ ह- - - प्रशशंसतु इति । तौ - आर्तभागयाज्ञवल्क्यौ मिलित्या विचार्य निश्चित्य कार्यकारणसंघातात्मक- शरीरान्तरपरिग्रहहेतुतया शारीर पुरुषस्याधारभूतं यदुक्तवन्तौ, तत् कर्मैव । अथ यत्\nप्रशशंसतुः । तादृशशरीरान्तरपरिग्रहहेतुषु यत् स्तुतवन्तौ तत्कर्मैव इत्यर्थः । यद्यपि ईश्वरकालादीनि कारणान्तराणि सन्ति - तथापि तेषां साधारणकारणत्वात् शारीरस्य 'शरीरपरिग्रह हेतुनां मध्ये कर्मैव असाधारणं कारणं पुरुषस्य आश्रयभूतमिति स्तुतवन्तौ इत्यर्थः । तदेव प्रदर्शयति - पुण्यो वै - - - पापेन इति । वै शब्दोऽवधारणे । पुण्येन कर्मणैव पुण्यो भवति - पुण्यशरीरयुक्तो भवति । पापेन कर्मणैव पापो भवति । पापशरीर युक्तो भवति इत्यर्थः । तद्य इह रमणीयचरणा अभ्याशो ह यत्ते रमणीयां योनिमापद्येरन् ब्राह्मणयोनिं वा क्षत्रिययोनिं वा वैश्ययोनिं वा । अथ य इह कपूयचरणा अभ्याशो ह यत्ते कपूयां योनिमापद्येरन् श्वयोनिं वा सूकरयोनिं वा चण्डालयोनिं वा (छां.उ.५-१०-७) इति श्रुत्यन्तरादिति भावः । ततो ह - उपरराम इति । पूर्ववत् स्पष्टोऽर्थः ॥ १३ ॥ ॥ इति पञ्चमाध्याये द्वितीयब्राह्मण प्रकाशिका ॥"
                            }
                        ]
                    },
                    {
                        "verse_number": 17,
                        "original_text": "पञ्चमाध्याये तृतीयं ब्राह्मणम् भुज्युब्राह्मणम् \n[पारिक्षिताः कुत्रगताः' इति मृत्युप्रश्नः]\nअथ हैनं भुज्यु र्लाह्यायनिः' पप्रच्छ । याज्ञवल्क्येति होवाच - मद्रेषु चरकाः पर्यव्रजाम । ते पतञ्जलस्य काप्यस्य गृहानैम । तस्यासीद्दुहिता गन्धर्वगृहीता । तमपृच्छाम् कोऽसीति । सोऽब्रवीत् सुधन्वाङ्गीरस इति । तं यदा लोका- नामन्तानपृच्छाम, अतैनं ब्रूम क्व परिक्षिता अभवन्निति । क्व पारिक्षिता अभवन् ? स त्वा पृच्छामि, याज्ञवल्क्य! क्व पारिक्षिता अभवन्निति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ हैनं भुज्युर्लाह्यायनिः पप्रच्छ इति । अथ -आर्तभागोपरामानन्तरं भुज्युः - नामतः लाह्यायनिः- गोत्रतः लाह्यस्य गोत्रापत्यम् गर्गादिभ्यो यञ् (पा.सू. ४-१-१०५) तस्यापत्यम् (पा.सू.४-१-९२) यञिञोश्च (पा.सू.४-१-१०१) इति फक् । ततः गोत्राद्यूनि (पा.सू.४-१-९४) इति नियमात् अत इञ् । स एवं याज्ञवल्क्यं पप्रच्छेत्यर्थः । याज्ञवल्क्येति होवाच इति । पूर्ववदर्थः । मद्रेषु चरकाः पर्यव्रजामेति । मद्रानाम जनपदाः । तेषु चरकाः अध्ययनार्थं व्रत'चरणात् चरकाः' । यद्वा - मद्रेषु चरन्तीत्यर्थे चरेष्टः (पा.सू.३-२-१६) इति ट प्रत्यये, स्वार्थे कः । पर्यव्रजाम-\nपर्यटितवन्तः इत्यर्थः । अस्मदो द्वयोश्च (पा.सू.१-२-५९) इत्येकस्मिन् बहुवचनम् । सब्रह्मचार्यपेक्षया वा । ते पतञ्जलस्य काप्यस्य गृहानैम । ते - वयं नाम्ना पतञ्जलस्य, गोत्रेण काप्यस्य गृहान् ऐम -गतवन्तः।इणो लङ्।तस्यासीत् दुहिता गन्धर्वगृहीता । तस्य-काप्यस्य दुहिता - पुत्री गन्धर्वेण - अमानुषेण सत्त्वेन आविष्टा स्थिता तमपृच्छाम । तं - गन्धर्वम् अपृच्छाम । लङ् । किमिति । कोऽसीति । सोऽब्रवीत्सुधन्वाङ्गीरस इति । सः- गन्धर्व नामतोऽहं सुधन्वा, गोत्रत आङ्गिरसः इत्यब्रवीत् । तं - गन्धर्वं वयं लोकानां - पुण्यलोकविशेषाणाम् अन्तानपृच्छाम - निश्चयान् पृष्टवन्तः इति यत्, तत् त्वां पृच्छामि । जानामि चेत्, वद इति शेषः । अथ हैनं..... अभवन् इति । ब्रूम इत्यडभावश्छान्दसः । अथ ह - अनन्तरसमन्यदपि एनं गन्धर्वं ब्रूम - अपृच्छाम । किन्तत् । पारिक्षिताः - परिक्षित्पुत्राः क्व - कस्मिन् लोके अभवन्निति । सम्भ्रमे द्विरुक्तिः । स त्वा पृच्छामि याज्ञवल्क्य क्व - - - अभवन्\nइति । सः - ततो गन्धर्वादवगत तत्स्वरूपः अहं त्वां पृच्छामि तमेत प्रश्नं पारिक्षिताः क्वाभवन् इति इत्यर्थः। ॥ १ ॥"
                            }
                        ]
                    },
                    {
                        "verse_number": 18,
                        "original_text": "[गन्धर्वाभिहितरीत्या याज्ञवल्क्येन प्रत्युत्तरम्]\nस होवाच उवाच वै स्म सोऽगच्छन् वै ते तत् यत्र अश्वमेधयाजिनो गच्छन्तीति । क्वन्वश्वमेधयाजिनो गच्छन्तीति । द्वात्रिंशतं वै देवरथाह्वयान्ययं लोकः। तं समन्तं पृथिवी द्विस्तावत् पर्येति । ताँ समन्तं पृथिवीं द्विस्तावत् समुद्रः पर्येति तद्यावती क्षुरस्य धारा, यावद्वा मक्षिकायाः पर्त्रम्, तावानन्तरेणाकाशः । तानिन्द्रः सुपर्णो भूत्वा वायवे प्रायच्छत् ; तान् वापरात्यनि धित्वा तत्रागमयत् यत्राश्वमेध- वाजिनोऽभवन्निति । एवमिव वै स वायुमेव प्रशशँस । तस्मात् वायुरेव व्यष्टिर्वायु- स्समष्टिः । अपपुनर्मृत्युं जयति य एवं वेद । ततो ह भुज्युर्लाह्यायनिरुपरराम ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच । सः - याज्ञवल्क्य उवाच ह उत्तरम् किमिति । उवाच वै\n- - गच्छन्ति इति । यत्र - यस्मिन् लोके अश्वमेधयाजिनो गच्छन्ति, तत् - तं लोकं ते पारिक्षिता अगच्छन्निति गन्धर्वः युष्मभ्यम् - उवाच वै स्म - उक्तवान् किल इत्यर्थः । एवमुत्तरे दले याज्ञवल्क्यं पुनः स एव पप्रच्छ । क्व न्वश्वमेधयाजिनो गच्छन्ति इति । अश्वमेध याजिनः कं लोकं गच्छन्तीत्यर्थः । एवं पुनः पृष्टो याज्ञवल्क्यस्तु एतस्यैव द्वितीय प्रश्नस्योत्तरे' दत्तेऽपि, लोकानामन्तानमपृच्छाम इति - प्रथमप्रश्नस्य प्रतिवचनम् अन्तरेण अयं न शाम्यतीति मत्वा प्रथमप्रश्नस्यारयाचोक्तरमाह द्वात्रिंशतं वै देवरथाह्यान्ययं लोक इत्यादिना । देवरथः - सूर्यरथः । तस्य गत्या अह्रा यावद्देशपरिमाणं परिच्छिद्यते, तत् देवरथाह्यम् । द्वात्रिंशद्गुणित देवरथाह्यदेश परिमितः अयं लोकः -\nलोकालोकगिरिपरिवृतदेश इत्यर्थः । द्वात्रिंशतं - द्वात्रिंशत् इत्यर्थः । तं समन्तं पृथिवी द्विस्तावत् पर्येति । तं - लोकालोककृतं लोकं समन्तं - समन्ततः द्विगुणा पृथिवी पर्येति । तां समन्तं पृथिवी द्विस्तावत्समुद्रः पर्येति । तां - महापृथिवीं समन्ताद्विगुणः समुद्रः पर्यति, यं घनोदकमाचक्षते पौराणिकाः । तत्राश्वमेधलोकमार्गविवरपरिमाणमुच्यते तद्यावती क्षुरस्य धारा इत्यादि । क्षुरस्य धारा यावती - यावदतिसूक्ष्मपरिमाणा, मक्षिकायाः पत्त्रं- पतत्रं घनेन यावत्परिमाणम्, अतिसूक्ष्मम् तावान् इत्यर्थः । तत्-\nतत्राण्डकटाहे क्षुरधारया मक्षिकापत्रेण वा सदृशः अन्तरेणाकाशः - मध्ये रन्ध्रमित्यर्थः । तत्र सूक्ष्मरन्ध्रमार्गे पारिक्षितानां गतिप्रकारमाह - तानिन्द्रस्सुपर्णो भूत्वा वायवे\nप्रायच्छत् इति । तान् - पारिक्षितान् इन्द्रः सुपर्णो भूत्वा समीचीनचाहनं भूत्वा वायचे प्रायच्छत् - दत्तवान् इत्यर्थः । कश्चित्प्रदेशमिन्द्र एवोद्वा तान् अनन्तरं वायवे दत्तवान् इत्यर्थः । तान् -अभवन् इति । वायुस्तु तान् पारिक्षितान् आत्मनि धित्वा-\nश्वशरीरे स्थापयित्वा, यत्र - ब्रह्मलोकेऽश्वमेधयाजिनो गच्छन्ति, तत्रागमयत् इत्यर्थः । ततश्वेन्द्रस्यापि प्रवेशायोग्यरन्ध्रमार्गद्वारा वायुः पारिक्षितान् चतुर्मुखलोकम् अगमयत् इत्यर्थः । एवं याज्ञवल्क्य उक्त्वा स्वोक्तस्य संवादं दर्शयति । एवमिव वै स वायुमेव\nप्रशशंस इति । एवमेव खलु, सः - भवद्भिः पृष्टो गन्धर्वः वायुमेव स्तुतवान् इत्यर्थः । इवशब्द एवार्थे; वैशब्दः - किलार्थत्माद्वायुरेव व्यष्टिर्वायुः समष्टिरिति । तस्मात् - गन्धर्वेण स्तुतत्वात् स वायुः समष्ट्यात्मकापञ्चीकृतभूतव्यष्ट्यात्मकब्रह्मलोकतदधस्तनलोकसञ्चारितया सूत्रात्मप्राणरूपेण सर्वनिर्वाहकतया व्यष्टिसमष्टिरूप' इत्यर्थः । व्यष्टिसमष्ट्यात्मतया वायुचिन्तनस्य फलमाह - अप पुनर्मृत्युं जयति य एवं वेद इति । यो वेद, स पुनः अपमृत्युं जयतीति सम्बन्धः । ततो ह भुज्युर्लाह्यायनतिः उपरराम । पूर्ववदर्थः ॥ २ ॥ ॥ इति पञ्चमाध्याये तृतीयब्राह्मण प्रकाशिका ॥"
                            }
                        ]
                    },
                    {
                        "verse_number": 19,
                        "original_text": "पञ्चमाध्याये चतुर्थं ब्राह्मणम् उपस्तब्राह्मणम् \n[उपस्तेन ब्रह्मात्मस्वरूपप्रश्नः]\nअथ है नमुपस्तश्चाक्रायणः पप्रच्छ । याज्ञवल्क्येति होवाच, यः साक्षादपरोक्षब्र्दह्मा च आत्मा सर्वान्तरः, तं मे व्याचक्ष्वेति । एष त आत्मा सर्वान्तरः । कतमो याज्ञवल्क्य सर्वान्तरः । यः प्राणेन प्राणिति स त आत्मा सर्वान्तरो योऽपानेनापानिति स त आत्मा सर्वान्तरो यो व्यानेन व्यानिति स त आत्मा सर्वान्तरो य उदानेन उदानिति स त आत्मा सर्वान्तरः, एष त आत्मा सर्वान्तरः ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एकास्य याज्ञवल्क्यस्य कर्मकाण्डे । अविचाल्यं वैदुष्यं मत्था जनकसभिकाः ब्राह्मणाः ब्रह्मकाण्डे वा अख्य अप्रतिभां सम्पादयिष्याम इति मन्यमानाः प्रष्टुं, प्रावर्तन । तदेवाह - अथ - - - पप्रच्छ इत्यादिना । नाम्ना उषस्तः । चक्रम्य गोत्रापत्यं नडादिभ्यः फक् (पा.सू. ४.१.५९) चाक्रायणः । शिष्टं स्पष्टम् । याज्ञवल्क्येति होवाच इति । पूर्ववदर्थः । प्रश्नमेवाह । यस्साक्षादपरोक्ष्यत् ब्रहा थ आत्मा सर्वान्तरस्तं मे व्याचक्ष्व\nइति । अपरोक्षात् - अपरोक्षमित्यर्थः । सुपां सुलुक् (पा.सू.८.१.३९) इत्यादिना अदादेशः । अपरोक्षवं नाम सर्वदेशकालसन्निहितत्वम् । देशकाल सत्रिकर्षं ह्यापरोक्ष्यदर्शनात् । यदपरोक्षं साक्षाद्ब्रह्मा -अव्यवधानेन ब्रह्म -अगौणं मुख्यं ब्रह्मेति यावत् । सर्वान्तर आत्मा च आत्मा वा अरे द्रष्टव्यः श्रोतव्यः इत्यादिना दर्शनादिकर्मत्वेन उक्तश्च यः, तादृशं वस्तु मे व्याचक्ष्यति प्रश्नः । व्याचक्ष्व-विविच्य आचक्ष्व - प्रदर्शय इत्यर्थः । उत्तरत्र न दृष्टे द्रष्टारं पश्येः इति द्रष्टव्यत्वादेरन्यत्र निषेधात् द्रष्टव्यत्वादिकमपि प्रश्नविषय इति द्रष्टव्यम् । याज्ञवल्क्य उत्तरमाह - एष त आत्मा सर्वान्तर इति । ते य आत्मा स एव सर्वान्तर इत्यर्थः । पृच्छति उषस्तः कतमो याज्ञवल्क्य सर्वान्तर इति । यदुक्तम् ते आत्मा सर्वान्तर इति, तदस्तु किन्तु कतम आत्मा सर्वान्तर इति तव अभिप्राय इति न जाने । किं देहेन्द्रियप्राणजीवादिषु कश्चिन्मे आत्मा सर्वान्तरः, उत ततोऽन्य इत्यर्थः । यद्यपि ते आत्मेति व्यतिरेकनिर्देशेन प्रत्यक्षदृष्टाभिमुखशरीरव्यतिरेकः सिद्ध्यति । तथापि इन्द्रियाद्यन्यतमत्व सन्देहो नापाकृत इति भावः । अत्र याज्ञवल्क्य उत्तरमाह यः प्राणेन\nप्राणिति स त आत्मा सर्वान्तर इत्यादि । अत्र एष त आत्मा सर्वान्तर इत्यत्र उक्त इति शेषः । प्राणित्यपानितिव्यानितीत्यादौ रुदश्च पञ्चभ्यः (पा.सू.७-३-९८) इतीट् । प्राणादिभिः प्राणनादिव्यापारकर्ता यः, ते आत्मा । स एव सर्वान्तर आत्मा इत्यर्थः । अत्र प्राणेन इत्यादिना प्राणस्य करणतया निर्देशात् प्राण व्यतिरेकः सिद्धः । सुषुप्तौ बाह्याभ्यन्तर इन्द्रियोपरतावपि प्राणनादिव्यापारदर्शनात् तद्व्यतिरेकोपि सिद्धः । सुषुप्तौ जीवस्याप्युपरत- व्यापारतया प्राणेन प्राणितृत्वाभावात् तद्व्यतिरेकोपि सिद्ध्यतीत्याशयः ॥ १ ॥"
                            }
                        ]
                    },
                    {
                        "verse_number": 20,
                        "original_text": "[आत्मलक्षणकथनम्]\nस होवाचोषस्तश्चाक्रायणो यथा विब्रूयादसो गौरसावश्व इति, एवमेवै- तव्द्यपदिष्टं भवति; यदेव साक्षादपरोक्षाद्ब्रह्म य आत्मा सर्वान्तरः तं मे व्याचक्ष्वेति । एष त आत्या सर्वान्तरः। कतमो याज्ञवल्क्य सर्वान्तरः । न दृष्टेर्द्रष्टारं पश्येर्न श्रुतेः श्रोतारं शृणुयाः न मतेर्मन्तारं मन्वीथाः, न विज्ञातःविज्ञातारं विजानीयाः, एष त आत्मा सर्वान्तरः। अतोऽन्यदार्तम् । ततो होषस्तश्चाक्रायण उपरराम ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाचोषस्तश्चाक्रायण इति । जीवव्यतिरेको नोक्त इति मत्वा आशयम- विद्वानुषस्तः पुनराह इत्यर्थः । किमिति । यथा विब्रूयादसौ- - -भवति इत्यादि । यथा हि गां प्रदर्श्य, असौ गौरसावश्व इति गव्यश्वाभेदोपदेशो विरुद्धः, एवमेव,' 'यत् साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्व इति मामकप्रश्ने, एष त आत्मा सर्वान्तरः, यः प्राणेन प्राणिति इति प्राणनादि कर्तुर्मदात्मनो जीवस्य सर्वान्तरत्वकथनं विरुद्धवचनमेवः, 'जीवस्याणुत्वेन प्रतिदेहभिन्नत्वेन च सर्वान्तरत्वासम्भवात् विब्रूयात्-\nविरुद्धं ब्रूयादित्यर्थः । अतः कतमो याज्ञवल्क्य सर्वान्तरः? स तावत् अविरुद्धतया वक्तव्य इत्यर्थः। उत्तरमाह- न दृष्टेः - - - श्रृणुयाः इत्यादि। अत्र 'दृष्टेर्द्रष्टारमित्यादिः। पाकं पचतीतिवन्निर्देशः। द्रष्टारं - कर्तारमित्यर्थः । एवं श्रोतारमित्यादावपि । तेन द्रष्टुत्वादेः काल्पनिकत्वनिवृत्तिः। तथा च दर्शनश्रवणमनननिदिध्यासनानां यः कर्ता जीवः, स न\nद्रष्टव्यः श्रोतव्यो मन्तव्यो निदिध्यासितव्यः । दर्शनादिकर्तुर्जीवादन्य एव दर्शनादिकर्मभूतः सर्वान्तर आत्मा । इन्द्रियाधीनदर्शनादीनां कर्तारं जीवं प्राणनादिकर्तृत्वेन' न पश्येः, न मन्वीथा इत्यादिर्वाक्यार्थः । एष त आत्मा इत्यादि । त आत्मेति - मयोक्त एष एव । अतोऽन्यदार्तम् इति । अतः - एष त आत्मेति मदुक्तात् परमात्मनः अन्यत् - व्यतिरिक्तं त्वदभिमतमौपाधिकप्राणितृत्वादिमत् जीवजातम् आर्तं - दुःखीत्यर्थः। अतः स न परमात्मेति भावः । अत एव नित्यमुक्तानां कदापि अस्पृष्टदुःखत्वात् अतोऽन्यदार्तमित्युक्तिः कथमिति शङ्का प्रत्युक्ता । तेषामिहाप्रसक्तत्वात् । अन्यशब्दस्य संनिहितप्राणितृत्वादिमत्संसारि- जीवपरत्वात् । यद्वा, आर्तं - जीवाख्यं त्वदभीष्टं न निर्विकारं वस्तु । तस्य कर्मकृतस्वभाव- विकारवत्वादिति भावः । ततो होषस्तश्चाक्रायण उपरराम । पूर्ववत् ॥ २ ॥ ॥ इति पञ्चमाध्याये चतुर्थब्राह्मण प्रकाशिका ॥"
                            }
                        ]
                    },
                    {
                        "verse_number": 21,
                        "original_text": "पञ्चमाध्याये पञ्चमं ब्राह्मणम् कहोलग्राहाणम् \n[एषणात्रयव्युत्थानवर्णनम्, बाल्यपाण्डित्यमौनविधानम् ]\nअथ हैनं कहोलः कौषीतकेयः पप्रच्छ । याज्ञवल्क्येति होवाच, यदेव साक्षादपरोक्षाद्ब्रह्म य आत्मा सर्वान्तरः, तं मे व्याचक्ष्वेति । एष त आत्मा सर्वान्तरः । कतमो याज्ञवल्क्य सर्वान्तरः । योऽशनायापिपासे शोकं मोहं जरां मृत्युमत्येति । एतं वै तमात्मानं विदित्वा ब्राह्मणाः पुत्रैषणायाश्च वित्तैषणायाश्च लोकैषणायाश्च । व्युत्थाय अथ भिक्षाचर्यं चरन्ति । या होव पुत्रैषणा; सा वित्तैषणा, या वित्तैषणा, सा लोकैषणा; उभे ह्येते एषणे, एव भवतः । तस्मात् ब्राह्मणः पाण्डित्यं निर्विद्य बाल्येन तिष्ठासेत् । बाल्यञ्च पाण्डित्यञ्च निर्विद्याथ मुनिः । अमौनञ्च मौनञ्च निर्विद्याथ ब्राह्मणः। स ब्राह्मणः केन स्यात् । येन स्यात् तेनेदृश एव । अतोऽन्यदार्तम् । ततो ह कहोलः कौषीतकेय उपरराम ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-अथ हैनं कहोलः कौषीतकेयः पप्रच्छ इति । कहोलः- नामतः । कुषीतकस्यापत्यं कौषीतकेयः। विकीर्णकुषीतकात् काश्यपे (पा.सू.४-१-१२४) इति ढक्। अन्यत् पूर्ववत् । याज्ञवल्क्येति होवाच इति । पूर्ववत् । यदेव साक्षादपरोक्षाद्ब्रह्म\nइत्यादिः प्रश्नः । तत्र याज्ञवल्क्योत्तरम् एष त आत्मा सर्वान्तर इति । पुनः प्रश्नः । कतमो याज्ञवल्क्य सर्वान्तरः इति। पूर्ववदर्थः । यद्यपि प्रश्नोऽयमुषस्तेन कृत एव, दत्तोत्तरश्च । निरुपाधिकसर्वप्राणिप्राणनहेतुत्व निरङ्कुशसर्वान्तरत्वाद्यैरस्य जीवव्यावृत्तिरपि सिद्धा । न दृष्टेद्रष्टारम् इत्यादिना दर्शनश्रवणादिकर्तुर्जीवस्य द्रष्टव्यत्वादिनिषेधमुखेन मुख्यब्रह्मत्वमपि प्रतिषिद्धम् । तथापि प्राणितृत्वस्य जाग्रदादिदशाविशेषे जीवेऽपि सम्भवात्, यत्किञ्चित् देहाद्यपेक्षया आन्तरे जीवे आपेक्षिकसर्वान्तरत्वसम्भवात् । न दृष्टेर्द्रष्टारम्\nइत्यत्रापि दृष्टिव्यतिरिक्तद्रष्टुनिषेधपरत्वसम्भवेन ज्ञानस्वरूपस्यैव सतो जीवस्य ज्ञानगुणकत्व- प्रतिपादकत्वसम्भवात् उक्तधर्माणां परमात्मैकान्तिकत्वं निश्चेतुमसमर्थस्य कहोलस्य दृढतरेण व्यावर्तकधर्मेण जीवव्यावृत्तिनिश्चिचीषया पुनःप्रश्नः उपपन्न इति द्रष्टव्यम् । अत एव व्यतिहारो विशिंषन्ति हीतरवत् (ब्र.सू.३-३-३७) इति सूत्रे व्यावर्तकधर्मभूयस्तया व्यावृत्ति 'बुद्ध्यतिशयां र्थमेकविषयकप्रश्नद्वयम् इत्युक्तं व्यासार्यैः ॥ तदभिप्रायं जानन् याज्ञवल्क्यो दृढतरजीवव्यावृत्तिसिद्धये व्यावर्तकधर्मान्तरमाह- योऽशनायापिपासे शोकं मोहं जरां मृत्युमत्येति इति । अशनाया - बुभुक्षा पातुमिच्छा पिपासा। शोकः- इष्टानिष्टवियोगसंयोगजः मोहः - कामादिजनितः, अज्ञानं वा । जरामृत्यू प्रसिद्धौ । जीवस्य कर्माधीनदेहसंसर्गितया अशनायाद्यतीतत्वाभावात् तद्व्यावृत्तिः सिद्ध्यतीति भावः । यद्यपि मुक्तानां नित्यानाञ्च अशनायाद्यतीत्वमस्ति तथापि तेषामशनाया- द्यतीतत्वस्य परमात्मसङ्कल्पायत्तत्वादनन्यसङ्कल्पाधीनाशनायाद्यतीतत्वमुपाध्यनुक्तिसिद्धं परमात्मन एव । किञ्च, प्रकृते बद्धजीवव्यावृत्तेरेव स त आत्मेति निर्दिष्टस्योपदेष्टव्यतया नित्यमुक्तव्यावर्तक धर्मानुक्तावपि न दोष इति द्रष्टव्यम् । अथ व्यावर्तकधर्मान्तरमप्याह - एतं वै तमात्मानं इत्यादि । तमेवैतं - सर्वान्तरं अशनायाद्यतीतमेव परमात्मानम् आर्तं विदित्वा, ब्राह्मणा इत्यनेन क्षत्रियादिव्यावृत्तिः । पुत्रैषणायाश्च । इषेर्ण्यन्तात् स्त्रियां ण्यासश्रन्धो युच् (पा.सू.३-३-१०७) इति युच् । क्तिनोऽपवादः । अण्यन्तात्तु इच्छेति निपातः । इषे; स्वार्थे णिच् छान्दसः । पुत्रैषणा इत्यनेन तृतीयाध्याये जाया मे स्यात् प्रजायेय इति योक्ता, सा गृह्यते । वित्तैषणायाश्च इत्यनेन वित्तं मे स्यात् अथ कर्म कुर्वीय इति योक्ता, सा गृह्यते । लोकैषणायाश्च इत्यनेन जाया प्रजावित्तकर्मसाध्यसकललोकेच्छा गृह्यते - उक्तैषणात्रयात् व्युत्थाय - एषणात्रयं हित्वा-यथाविधि संन्यस्येति यावत् अथ - अनन्तरं देहयात्रार्थं भिक्षाचर्यं चरन्ति-\nभिक्षाटनं कुर्वन्ति इत्यर्थः । इदं चोपलक्षणं सर्वसन्न्यासाश्रमधर्मानुष्ठानस्य । अत्र अप्राप्तत्वात् पारिव्राज्यं विधीयते । यो ह्येव पुत्रैषणा वित्तैषणा या वित्तैषणा सा लोकेषणेति । अवर्जनीयात् - परस्परसम्बन्धादन्योन्याविनाभूता एतास्तिस्रोऽपीति भावः । उभे ह्येते एषणे एव भवतः इति । सर्वथा तिस्र एताः साध्यसाधनविषय- केषणाद्वयमेव भूत्वा पर्यवस्यन्ति इति भावः । तस्माद्ब्राह्मणः- - -मुनिः इति । यस्मात् वैराग्यमावश्यकं तस्मात् ब्राह्मणः -अधीतवेद इत्यर्थः । ब्रह्म वेदमधीते इति ब्राह्मणः । जातिपरो वा । पाण्डित्यं निर्विद्य - ऊहापोहक्षमा धीः - पण्डा साऽस्यसञ्जाता इति पण्डितः । तस्य कर्म (धर्मः) पाण्डित्यम् । औपदेशिकाधिगमरूपं विवेकनिर्वेद- विरक्ति 'फलकम् तत्पाण्डित्यं निर्विद्य - लब्ध्वा बाल्येन - स्वमाहात्म्यानाविष्करण- लक्षणबालस्वभावेन युक्तस्सन् ब्रह्मणि तिष्ठासेत् - तन्निष्ठां लभेत । उपासीतेति यावत्। तथैव व्याख्यातं च व्यासार्यैः । बाल्यं च पाण्डित्यं च निर्विद्याथ मुनिः । बाल्यपाण्डित्ये पूर्वोक्ते निर्विद्य - लब्ध्वा अथ मुनिस्स्यात् । आलम्बनसंशीलनलक्षणमननशीलस्स्यादित्यर्थः । ध्यानविच्छेददशायामप्यत्यन्तविषयोन्मुखत्वराहित्याय शुभाश्रयवस्तुसंशीलनं कर्तव्यमित्यर्थः । अमौनं च मौनं च निर्विद्याथ ब्राह्मण इति। अमौनं - मौनादन्यत् मौनात्पूर्वनिर्दिष्टं बाल्यपाण्डित्यलक्षणं द्वयम् । मौनं - आलम्बनसंशीलनात्मकं, अमौनं मौनं चेत्येतदुभयं निर्विद्याथ ब्राह्मणः ब्रह्मवित् भवति। लब्धनिदिध्यासनो भवतीत्यर्थः । पुनः कहोलः पृच्छति स ब्राह्मणः केन स्यादिति । स ब्राह्मणः - त्वदुक्तो लब्धनिदिध्यासनो ब्रह्मविदुक्तोपायादन्येन केन स्यादिति प्रश्नार्थः। याज्ञवल्क्यस्योत्तरम् । येन स्यात्तेनेदृश एव इति । येन - 'मौनपर्यन्तेन' साधनेन ब्राह्मणस्यादित्युक्तम् । तेनैवेदृशस्स्यात् न केनाप्यन्येनोपायेन इत्यर्थः। अतोऽन्यदार्तम् इति । अतः अस्मात्परमात्मनः यदन्यत् - प्राणिजातं तत् आर्तं - दुःखीत्यर्थः । ततश्च यस्स्वयमशनायाद्यतीत एव सन्-आर्तिरूपा- त्संसारात् विरक्तस्य तस्माद्ब्राह्मण इत्याद्युक्त साधनसाध्यनिदिध्यासनं कुर्वतो जीवस्य संसारमोक्षं करोति । स एव मया स त आत्मेत्युक्तः । न तु त्वदभिमतो बद्धजीव इति भावः । अत एव नित्यमुक्तव्यावृत्तिश्च सिद्धेति दृढतरजीवव्यावृत्तिसिद्धिरिति द्रष्टव्यम्। ततो ह कहोलः कौषीतकेय उपरराम इति। स्पष्टोऽर्थः ॥ अत्र - बाल्येन तिष्ठासेदित्यत्र बाल्यशब्दस्वभावकर्मसाधारणत्वेऽपि वयोविशेष- लक्षणबालभावस्य इच्छया सम्पादितुमशक्यत्वेनविधेयत्वात् कर्मव विधेयम् । तत्र कामचारकामवादकामभक्षत्वादिकं यद्वालस्य कर्म, यच्च डम्भादिराहित्यलक्षणं स्वमाहात्म्या- नाविष्करणरूपं 'कर्म' तत्सर्वं बाल्यशब्देन विधेयम् । अविशेषात् । न च निषिद्धस्य कामचारादेर्विधानमयुक्तमिति वाच्यम् । वामदेव्योपासनाङ्गतया प्रार्थयमानसर्वयोषिद- परिहारलक्षणनिषिद्ध कर्मविधानवत् विद्याङ्गतया निषिद्धस्यापि कामचारादेर्विधान- सम्भवादिति पूर्वपक्षे प्राप्ते उच्यते - अनाविष्कुर्वन्नन्वयात् (ब्र.सू.३-४-४९)। स्वमाहात्म्यमनाविष्कुर्वन्नेव विद्वान् वर्तेत । स्वमाहात्म्यानाविष्करणलक्षणबाल्यस्यैव विद्यायामन्वयसम्भवात् । नाविरतो दुश्चरितान्नाशान्तो नासमाहितः ।\nनाशान्त मानसो वाऽपि प्रज्ञानेनैनमाप्नुयात् ॥ (क.उ.३-२-२४) इति विशिष्य विद्यायामपि प्रतिषिद्धस्य कामचारादेः विद्याङ्गतयाऽन्वयासम्भवात् इत्यङ्गपादे स्थितम् । तत्रैव तस्माद्ब्राह्मणः पाण्डित्यं निर्विद्य बाल्येन तिष्ठासेद्वाल्यं च पाण्डित्यं च\nनिर्विद्याथमुनिः इत्यत्र मुनिशब्देन पाण्डित्यशब्दविहितं ज्ञानमेवानूद्यते, न ततोऽर्थान्तरं ज्ञानं विधीयते - प्रमाणाभावादिति पूर्वपक्षे प्राप्ते उच्यते - सहकार्यन्तरविधिः पक्षेण तृतीयं तद्वतो विध्यादिवत् (ब्र.सू.३-४-४६) विधीयते इति कर्मसाधनो विधिशब्दः । सहकार्यन्तरं, च तद्विधिश्च सहकार्यन्तरविधिः। तद्वतः - विद्यावतः तृतीयं -बाल्य-पाण्डित्यापेक्षया तृतीयं मौनं विद्यायास्सहकार्यन्तरं विधीयते इत्यर्थः । न च मुनिशब्दार्थस्य पाण्डित्यशब्देनैव प्राप्तत्वात् विधेयत्वानुपपत्तिरिति वाच्यम् । पक्षेण प्रकृष्ट मननशीले व्यासादौ मुनिशब्दप्रयोगात् प्रकृष्टं मननमेव मुनिशब्दार्थः । तच्च पाण्डित्यशब्दितादौपदेशिकार्थाधिगमात् । श्रवणप्रतिष्ठार्थान्मननाच्चुर्थान्तरभूतमालम्बन संशीलनात्मकमिति तस्याप्राप्तत्वेन विधानार्हत्वात् विधेयत्वं युज्यते । पक्षः - परिग्रहः । पक्ष परिग्रहे (धा.पा.१५५१) इति धातुः । आदर इति यावत् । तत्कृतप्रकर्षयुक्तं यत् मननं मौनम् । तदेव मुनिशब्देन विधीयते। सादरमननमालम्बनसंशीलनं विधीयते इत्यर्थः, विध्यादिवत् । अत्रापि विधिशब्दः कर्मसाधनः । विधिश्चासावादिश्चेति समासः। विधेयादिवदित्यर्थः । प्रस्तुतमननापेक्षया आदिर्यो विधेयः। प्राक्तनो यो विधेयः । पाण्डित्यबाल्यलक्षणः । ततश्चायमर्थः, विद्याङ्गतया यथा वाल्यपाण्डित्ये विधीयते, एवमेवमुनिशमेनापि आलम्बनर्सशीलनलक्षणं सादरं मननं तृतीयं सहकारि विधीयते इत्यर्थः । यद्वा- विध्यादिवदित्यत्र विधिशब्देन विधेयं यज्ञदानाद्युच्यते। आदिपदग्राह्यं रागप्राप्तं श्रवणं मननं च । सहकार्यन्तरविधिरित्यत्र च सहकार्यन्तरेति पृथक्पदं लुप्तविभक्तिकम् । ततश्चायमर्थः-तृतीयं मौनं यत्-तद्यजनश्रवणमननवत् बाल्यपाण्डित्यापेक्षया सहकार्यन्तरं सत् अर्थान्तरं सद्विध्यर्हमित्यर्थः । पाण्डित्याभिन्नत्वे हि अनुवाच्यता स्यादित्यर्थः । ननु - बाल्यपाण्डित्यमौनशमादि नानाश्रमधर्मभूतयज्ञाद्यङ्गिकाया विद्यायाः सर्वेषु आश्रमेषु सम्भवात्, छान्दोग्ये अभिसमावृत्य कुटुम्बे शुचौ देशे इत्यारभ्य न खल्वेवं\nवर्तयन् यावदापयुषं ब्रह्मलोकमिभसम्पद्यते न च पुनरावर्तते (छा.उ. ८-१५-१) इति गार्हस्थ्यधर्मेण उपसंहारः कथमित्यत्राह · कृत्स्नभावात्तु गृहिणोपसंहारः (ब्र.सू.३-४-४७) तु शब्दः पक्षं व्यावर्तयति । कृत्स्नेषु आश्रमेषु ब्रह्मविद्यायास्सन्द्भावात् छान्दोग्ये गृहस्थेन उपसंहारः उपलक्षणार्थः । यथा छान्दोग्ये गृहस्थधर्मकीर्तनमितराश्रमधर्मापलक्षणार्थम् । एवं बृहदारण्यके, भिक्षाचर्यं चरन्ति इति सन्न्यासिधर्मकीर्तनम् आश्रमधर्मान्तरोप- लक्षणार्थमित्याह - मौनवदितरेषामप्युपदेशात् (ब्र.सू.३-४-४८)। अत्र मौनशब्देन मौनसमभिव्याहृतसन्न्यासिधर्मभूतभिक्षाचरणादिकं लक्ष्यते। मौनवत् - सन्न्यासिधर्मवत् इतरोऽप्याश्रमधर्मो विद्याङ्गमित्यर्थः । इतरेषामप्याश्रमिणां ब्रह्मसंस्थोऽमृतत्वमेति इति ब्रह्मविद्याया मोक्षस्य चोपदेशात् इति स्थितम् । उषस्तकहोलब्राह्मणद्वयञ्चेदं गुणोपसंहारपादे अन्तरा भूतग्रामवत् स्वात्मानोऽन्यथा\nभेदानुपपत्तिरिति चेन्नोपदेशवत् (ब्र.सू.३-३-३५) इत्यत्र चिन्तितम् । तत्र हि एतद्ब्राह्मणद्वयप्रतिपाद्यविद्ययोः भेदोऽस्ति, नेति विशये पूर्वपक्षी प्रत्यवतिष्ठते, अन्तरा\nभूतग्रामवत् स्वात्मनोऽन्यथा भेदानुपपत्तिरिति चेत् इति। अन्तरशब्दाद्भावप्रधानात् सुपां\nसुलक् इति तृतीयेकवचनस्य आकारादेशे अन्तरेति रूपम् । अन्तरा - अन्तरत्वेनेत्यर्थः । अन्तराशब्दो मध्यवचनोऽप्यस्ति। तयोरेकशेषेण सूत्रेऽयमन्तरेति निर्देशः । ततश्चायमर्थः- मध्ये उषस्तब्राह्मणे, एष त आत्मा सर्वान्तरः इति सर्वान्तरत्वेन निर्देशः भूतग्रामवत् स्वात्मनः, भूतग्रामवान् यः स्वात्मा - भूतग्रामशब्दिताचेतनान्तर्यामी यः प्रत्यगात्मा तद्विषयकः, यः प्राणेन प्राणिति इति प्राणितृत्वादिजीवधर्मस्य वाक्यशेषे कीर्तनात् । कहोलब्राह्मणं तु अशनायाद्यतीतत्वरूपपरमात्मलिङ्गात् परमात्मविषयकमेव । यदि ब्राह्मण द्वयमपि परमात्मविषयं स्यात् तर्ह्युषस्तेन पृष्टे प्रत्युक्ते च परमात्मस्वरूपे कहोलस्य पुनःप्रश्नः प्रतिवचनञ्चासङ्गतं स्यात् । अतो वेद्यभेदाद्विद्याभेद इति पूर्वपक्षे प्राप्ते - नोपदेशवत् । न वेद्य भेदो युज्यते । यत् साक्षादपरोक्षाद्ब्रह्म य आत्मा सर्वान्तरः इति मुख्यब्रह्मत्व- लक्षणसाक्षाद्ब्रह्मत्व 'सर्वदेशसर्वकाल'सन्निहितत्व लक्षणापरोक्षत्वसर्वान्तर्यामित्वरूप सर्वान्तरत्वरूपपरमात्मलिङ्गविशिष्टविषयत्वेन प्रश्नद्वयस्याप्येकविषयत्वावश्यम्भावात् । यः प्राणेन प्राणिति इति वाक्यशेषश्रुतस्यापि निरुपाधिकसर्वप्राणिप्राणनहेतुत्वस्य परमात्मलिङ्गत्वात्, उत्तरत्र न दृष्टेर्द्रष्टारं पश्येः इत्यादिना इन्द्रियाधीन दर्शनादीनां कर्तारं प्रत्यगात्मानं प्राणनस्य कर्तृत्वेनोक्त इति न मन्वीथा इति प्रत्यगात्मव्यावृत्तेः प्रतिपादितत्वाञ्च उषस्तप्रश्नप्रतिवचनमपि परमात्मविषयमेव । अत एव कहोलप्रश्ने, यदेव साक्षा-\nदपरोक्षाद्ब्रह्म इति एवकारेण पूर्वपृष्टाधिकविषयत्वं व्यावर्तितम् । नन्वेवं सति पुनः प्रश्नवैयर्थ्यमिति चेन्न-उपदेशवत् । यथा सद्विद्यायाम् उत तमादेशमप्राक्ष्यः (छां.उ.६-१-२) इति प्रक्रान्ते सदुपदेशे भगवांस्त्वेव मे तद्ब्रवीतु (छां.उ.६-५-७) भूय एव मा भगवान्\nविज्ञापयतु (छां.उ.६-५-४) इति प्रश्नस्य, स एषोऽणिमैतदात्म्यमिदं सर्वम्\n(छां.उ.६-८-७) इति प्रतिवचनस्य च भूयो भूय आवृत्तिः सतो ब्रह्मणः तत्तन्माहात्म्य- विशेषप्रतिपादनाय दृश्यते, तद्वत् एकस्यैव सर्वान्तरभूतस्य कृत्स्नप्राणिप्राणनहेतोः परस्य ब्रह्मणः अशनायाद्यतीतत्वादिरूपब्रह्मलिङ्गान्तरप्रतिपादनाय कहोलस्य पुनः प्रश्नोपपत्तेः । व्यतिहारो विशिंषन्ति हीतरवत् (ब्र.सू.३-३-३७) हि - यस्माद्धेतोः एकमेव परमात्मानं याज्ञवल्क्यवचनानि सर्वप्राणिप्राणनहेतुत्वाशनायाद्यतीतत्वादिधर्मः विशिषन्ति, तस्माद्धेतोः वेद्यैक्यात् विद्यै क्येन व्यतिहारः - ब्राह्मणद्वयश्रुतानां गुणानामितरेतरत्रोपसंहारः कर्तव्यः । इतरवत् - यथा सद्विद्यायां वेद्यैक्य प्रयुक्तविद्यैक्यबलात् भूय एव मा भगवान्\nविज्ञापयतु इति, तथा सोम्येति होवाच इति प्रश्नप्रतिवचनभेदेऽपि सर्वप्रतिवचनगतानांसर्वेषां धर्माणां सर्वत्रोपसंहारः, तद्वत्। ननु सद्विद्यायामपि प्रश्नप्रतिवचनभेदात् भेद एवास्त्वित्यत्राह - सैव हि सत्यादयः\n(ब्र.सू.३-३-३७) सैव हि - सच्छब्दाभिहिता देवतैव हि, तत् सत्यं स आत्मा इति श्रुता। सत्यत्वादयश्च धर्मः उद्दालको हारुणिः श्वेतकेतुं पुत्रमुवाच (छां.उ.६-८-१) इत्यारभ्य प्रवृत्तेषु नवस्वपि खण्डेषु अनुगताः दृश्यमानाः वेद्यैक्यमवगमयन्ति। अतो न दृष्टान्त- सिद्धिशङ्का कार्या इति स्थितम् । प्रकृतमनुसरामः ॥ १ ॥ ॥ \nइति पञ्चमाध्याये पञ्चमब्राह्मण प्रकाशिका ॥"
                            }
                        ]
                    },
                    {
                        "verse_number": 22,
                        "original_text": "पञ्चमाध्याये षष्ठब्राह्मणम् गार्गीब्राह्मणम् - ओतप्रोतब्राह्मणम् [गार्ग्याः अबाद्याधाराणा प्रश्नाः उत्तराणि च] अथ हेन गार्गी बाचक्रवी पप्रच्छ । याज्ञवल्क्येति होवाच यदिदँ सर्वमप्स्वोतञ्च । प्रोतञ्च, कस्मिन्नु खल्वाप ओताश्च प्रोताश्चेति । वायौ गार्गीति कस्मिन्नु खलु वायुरोतश्च प्रोतश्चेति । अन्तरिक्षलोकेषु गार्गाति । कस्मिन्नु खल्वन्तरिक्षलोका ओताश्च प्रोताश्चेति । गन्धर्वलोकेषु गार्गीति । कस्मिन्नु खलु गन्धर्वलोका ओताश्च प्रोताश्चेति । आदित्यलोकेषु वायौ गार्गीति । कस्मिन्नु खलु वायुरोतश्च प्रोतश्चेति गार्गीति । कस्मिन्नु खल्चादित्यलोका ओताश्च प्रोताश्चेति । चन्द्रलोकेषु गार्गीति । कस्मिन्नु खलु चन्द्रलोका ओताश्च प्रोताश्चेति । नक्षत्रलोकेषु गार्गीति। कस्मिन्नु खलु नक्षत्रलोका ओताश्च प्रोताश्चेति । देवलोकेषु गार्गीति । कस्मिन्नु खलु देवलोका ओताश्च प्रोताश्चेति । इन्द्रलोकेषु गार्गीति । कस्मिन्नु खलु इन्द्रलोका ओताश्च प्रोताश्चेति । प्रजापतिलोकेषु गार्गीति । कस्मिन्नु खलु प्रजापतिलोका ओताश्च प्रोताश्चेति । ब्रह्मलोकेषु गार्गीति । कस्मिन्नु खलु ब्रह्मलोका ओताश्च प्रोताश्चेति। स होवाच गार्गि! माऽतिप्राक्षीः, मा ते मूर्धा व्यपप्तत् । अनति प्रश्न्यां वे देवतामतिपृच्छसि गार्गि! माऽतिप्राक्षीरिति॥ ततो ह गार्गी वाचक्रव्युपरराम ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ पप्रच्छ इति । गर्गस्य गोत्रापत्यं गार्ग्यः । गर्गादिभ्यो यञ्\n(पा.सू.४-१-१०५) स्त्रीत्वविवक्षायाम् यञश्च (पा.सू.४-१-१६) इति ञीप् । यस्येति च\n(पा.सू.६-४-१५८) इत्यकारलोपः। हलस्तद्धितस्य (पा.सू.६-४-१५०) इति यकारलोपः गर्गगोत्रजा स्त्रीत्यर्थः । वाचक्नवी । वचक्नुर्नाम ऋषिः । तस्यापत्यं स्त्री । अणि, ङीपि, आदिवृद्धौ, ओर्गुणे, अवादेशे, यस्येति च इत्यकारलोपे वाचक्नवी । वचक्नुपुत्रीत्यर्थः । अन्यत् स्पष्टम् । याज्ञवल्क्येति होवाच । पूर्ववत् । यदिदं सर्वमप्स्वोतञ्च प्रोतञ्च । यदिदं - दृश्यमानं पार्थिवं सर्वं धातुजातं कारणभूतासु अप्सु ओतञ्च प्रोतञ्च - दीर्घतन्तुषु पटवदोतम् तिर्यक्तन्तुषु पटवत् प्रोतञ्चास्ति । अप्सु प्रोतत्वाभावे पार्थिवो धातुः सक्तुमुष्टिवत् विशीर्येत इति भावः । ताः आपः कस्मिन्नु खल्वोताः प्रोताश्चेति प्रश्नः । तत्र याज्ञवल्क्यस्य उत्तरं वायौ गार्गीति । हे गार्गि! त्वदुक्ता आपः वायौ ओताश्च प्रोताश्चेत्यर्थः । एवमुत्तरत्रापि प्रश्नप्रतिवचनरूपतया वाक्यानि नेयानि । प्रजापतिलोकः दक्षादिलोकः । ब्रह्मलोकः चतुर्मुखलोकः । न चात्रबादेः स्वयोनिभूतवाय्वादौ ओतत्वादिसम्भवेऽपि, अधःस्थितानाम् अन्तरिक्षलोकादीनाम् उपरितनेषु गन्धर्वलोकादिषु ओतत्वप्रोतत्वे अनुपपन्ने इति शङ्कयम् - पर्वतानामुपरिस्थितानां क्षितिधारकत्ववत्, ऊर्ध्वस्थितस्य ध्रुवस्य ज्योतिश्चक्रधारकत्ववच्च एतदुपपत्तेः इति दृष्टव्यम् । स होवाच । स - याज्ञवल्क्य उवाच ह इत्यर्थः । किमिति इत्यत आह - गार्गि मातिप्राक्षीर्मा ते मूर्धा व्यपप्तत् । हे गार्गि । ब्रह्मलोकमप्यतिक्रम्य तत ऊर्ध्वस्य तदाधारस्य प्रश्नं मा कुरु; ते मूर्ध्नः पतनं मा भूदित्यर्थः । पुनः पृच्छसि चेत्, पतिष्यतीति भावः । अपप्तत् । लुङि लृदित्वादङ् । पतःपुम् (पा.सू.७-४-१९) इति पुमागमः । तत् कुत इत्यत्राह - अनतिप्रश्नयां\n- - माऽतिप्राक्षीः । प्रश्नमर्हतीति प्रश्न्या, नियमाद्युपेतप्रश्नमर्यादामतिक्रम्य वर्तमानः प्रश्नः अतिप्रश्नः । आक्षेप इति यावत् । अतिप्रश्नमर्हतीत्यतिप्रश्न्या आक्षेपार्हा इत्यर्थः । सा न भवतीति अनतिप्रश्न्या । आक्षेपमुखेन ज्ञातुमयोग्यां परदेवतामाक्षेपमुखेन 'ज्ञातुमिच्छसि इत्यतो यद्येवं पुनः पृच्छसि ततस्ते मूर्धा पतिष्यति इत्यर्थः । स्वरूपसत्ता न ते सिद्धयेदिति भावः । यद्यपि ब्रह्मलोकाधारविषयः प्रश्नो न परदेवताविषयः, अपि तु अव्याकृताकाशविषयः - तथापि तदनन्तरप्रश्नः परदेवताविषयो भविष्यतीति दूरदृष्ट्या ब्रह्मलोकाधारप्रश्नमेव प्रतिचिक्षेपेति द्रष्टव्यम् - ततो ह गार्गी वाचक्नवी उपरराम । पूर्ववदर्थः । ततश्चेयं वाचक्नवी परदेवतां स्वयं जानन्त्यपि ऋषेः भीता इत्यूह्यम् ॥ १ ॥ ॥ इति पञ्चमाध्याये षष्ठब्राह्मण प्रकाशिका ॥"
                            }
                        ]
                    },
                    {
                        "verse_number": 23,
                        "original_text": "पञ्चमाध्याये सप्तमं ब्राह्मणम् अन्तर्यामिब्राह्मणम् \n[उहालकस्य सूत्रान्तर्याम्युभयविषयकः प्रश्नः] \nअथ हैनमुद्दालक आरुणिः पप्रच्छ । याज्ञवल्क्येति होवाच, मद्रेष्वव- साम पतञ्जलस्य काप्यस्य गृहेषु यज्ञमधीयानाः । तस्यासीद्भार्या गन्धर्वगृहीता । तमपृच्छाम, कोऽसीति । सोऽब्रवीत्, कबन्ध आथर्वण इति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथ हैनम् 'उहालक आरुणिः' पप्रच्छ । नाम्ना उद्दालकः अरुणस्यापत्यम् आरुणिः । शिष्टं स्पष्टम् । याज्ञवल्क्येति होवाच । पूर्ववदर्थः । मद्रेषु - - - -\nयज्ञमधीयानाः । वयं मद्रेषु देशेषु, गोत्रतः काप्यस्य, नाम्ना पतञ्जलस्य गृहेषु गृहाः पुंसि च भूम्नयेव (अ.को.२-२-५) इति एकस्मिन् बहुवचनम् - यज्ञं - कल्पसूत्रम् अधीयानाः अवसाम - 'उषितवन्त इत्यर्थः । तस्यासीत् भार्या गन्धर्वगृहीता । तस्य - काप्यस्य पतञ्जलस्य तमपृच्छाम । तं - ग्रहीतारं गन्धर्वं वयं पृष्टवन्तः । किमिति । त्वं कोऽसीति । सोऽब्रवीत् गन्धर्वः । किमिति अहं कबन्ध आथर्वण इति । नाम्ना कबन्धः, अथर्वणः पुत्रश्च इत्यर्थः । इतरत् स्पष्टम् ॥ १ ॥"
                            }
                        ]
                    },
                    {
                        "verse_number": 24,
                        "original_text": "सोऽब्रवीत् पतञ्जलं काप्यं याज्ञिकांश्च, वेत्थ नु त्वं काप्य! तत् सूत्रम्, येनायञ्च लोकः परश्च लोकः सर्वाणि च भूतानि संदृब्धानि भवन्तीति । सोऽब्रवीत् पतञ्जलः काप्यो नाहं तद् भगवन् वेदेति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सोऽब्रवीत् याशिकांश्च इति । सः - गन्धर्वः याज्ञिकान् । यज्ञाध्येतृृन् तान्, तमध्यापकं काप्यञ्चाब्रवीत् इत्यर्थः । तदेवाह - वेत्थ नु - - भवन्तीति । येन सूत्रेण अयञ्च लोकः - भूलोकादिः परश्च लोकः ऊर्ध्वलोकाः, चतुर्दशभुवनानि, तत्स्थानि च सर्वाणि भूतानि संदृब्धानि - येन सूत्रैण, सूत्रेण पुष्पाणीव, ग्रथनेन विष्टब्धानि इत्यर्थः। तत् - 'एतादृशं त्वं वेत्थ किम् ? इति प्रश्नः । सोऽब्रवीत् पतञ्जल; काप्यो नाहं तद्भगवन् वेदेति । स्पष्टोऽर्थः ॥ २ ॥"
                            }
                        ]
                    },
                    {
                        "verse_number": 25,
                        "original_text": "सोऽब्रवीत् पतञ्जलं काप्यं याज्ञिकांश्च, वेत्थ नु त्वं काप्य! तमन्तर्यामिणम्, य इमञ्च लोकं परञ्च लोकँ सर्वाणि च भूतानि योऽन्तरो यमयतीति । सोऽब्रवीत् पतञ्जलः काप्यो नाहं तं भगवन् वेदेति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं सूत्रं पृष्ट्वा अन्तर्यामिणं पप्रच्छेत्याह - सोऽब्रवीत् - याज्ञिकांश्च इति । पूर्ववदर्थः । प्रश्नमेवाह - वेत्थ नु - वेद इति । य इमञ्च लोकं परञ्च लोकमन्तरो यमयति सर्वाणि च भूतानि योऽन्तरो यमयतीति यच्छब्दद्वयान्वयः । शिष्टस्य स्पष्टोऽर्थः ॥ ३ ॥"
                            }
                        ]
                    },
                    {
                        "verse_number": 26,
                        "original_text": "सोऽब्रवीत् पतञ्जलं काप्यं याज्ञिकांश्च, यो वै तत् काप्य! सूत्रं विद्यात् तञ्चान्तर्यामिणमिति स ब्रह्मवित् स लोकवित् स देववित् स वेदवित् स भूतवित् स आत्मवित् स सर्वविदिति । तेभ्योऽब्रवीत् । तदहं वेद । तच्चेत् त्वं याज्ञवल्क्य! सूत्रमविद्वाँस्तञ्चान्तर्यामिणं ब्रह्मगवीरुदजसे, मूर्धा ते विपतिष्यतीति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- सोऽब्रवीत् - - - याज्ञिकाश्च इति । पूर्ववत् । यो वै - अन्तर्यामिण- मिति । इति शब्दः प्रकारवचनः । हे काप्य! तत् सूत्रम्; तञ्चान्तर्यामिणमस्मत्पृष्टम् इति अस्मदवगतप्रकारेण यो विद्यादित्यर्थः । स ब्रह्मवित् - सर्वविदिति । स एव परब्रह्मवित् स एव तन्नियम्यलोकदेववेदभूतवित् । स एव आत्मवित् - परमात्मवित् । परब्रह्मणः परमात्मत्वप्रकारं स एव जानाति इत्यर्थः । स एव च सर्ववित् इत्येवं तेभ्योऽब्रवीत् । तेभ्यः - काप्ययाज्ञिकेभ्यः स गन्धर्वोऽब्रवीत् इत्यर्थः । अज्ञातज्ञानार्थोऽयं प्रश्नः, न वादिपराभवार्थः । अज्ञातान्तर्यामिकथनञ्च सनियमकप्रश्नसाध्यम् । अतो नैवं प्रष्टव्यम् इत्याशङ्कां वारयति । तदहं वेद - तत्सर्वम् अहं जाने इत्यर्थः । ततो नाज्ञातज्ञानार्थोऽयं मम प्रश्नः इति भावः । तच्चेत्वं - - - विपतिष्यतीति । तत् -\nसूत्रं तञ्चा न्तर्यामिणमविदित्वा त्वं हे याज्ञवल्क्य ! ब्रह्मगवीः - ब्रह्मविद्यापणबन्धभूताः गाः गोरतद्धितलुकि (पा.सू.५-४-९२) इति टचि टिड्ढाणञ् (पा.सू.४-१-१५) इत्यादिना ङीष् उदजसे चेत् - कालयसि चेत्, ते मूर्धा पतिष्यतीति याज्ञवल्क्यम् उद्दालकः शशाप इत्यर्थः ॥ ४ ॥"
                            }
                        ]
                    },
                    {
                        "verse_number": 27,
                        "original_text": "वेद वा अहं गौतम! तत् सूत्रं तञ्चान्तर्यामिणमिति । यो वा इदं कश्चित् ब्रूयात् वेद वेदेति; यथा वेत्थ, तथा ब्रूहीति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अत्र, वेद वा अहं गौतम! तत् सूत्रं तञ्चान्तर्यामिणमिति याज्ञवल्क्यस्य प्रतिवचनम् । हे गौतम! तत् सूत्रं तञ्चान्तर्यामिणं त्वया पृष्टमहं वेदैव इत्यर्थः । एवमुक्त उद्दालक उवाच यो वा - - - ब्रूहीति । यः कश्चिद्वै सर्वज्ञ दम्भोऽपि कश्चित् लोके अहमिदं वेद इदं वेदेति केवलं वाचा ब्रूयादपि । तेन किं फलमित्यर्थः । अतस्त्वं यथा वेत्थ तथा ब्रूहि । येन प्रकारेण वेत्थ, तेन प्रकारेण ब्रूहि । किम्, अहं वेदेति केवलविकत्थनवचसा वञ्चयसीत्यर्थः ॥ ५॥"
                            }
                        ]
                    },
                    {
                        "verse_number": 28,
                        "original_text": "[वायुः सूत्रमिति प्रत्युत्तरम्] स होवाच - वायुर्वै गौतम! तत् सूत्रम् । वायुना वै गौतम! सूत्रेणायञ्च लोकः परश्च लोकः सर्वाणि च भूतानि सन्दृब्धानि भवन्ति । तस्माद्वै गौतम! पुरुषं प्रेतमाहुः, व्यस्रँसिषतास्याङ्गानीति । वायुना हि गौतम । सूत्रेण सन्दृब्धानि भवन्तीति । एवमेवैतत् याज्ञवल्क्य! अन्तर्यामिणं ब्रूहीति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र - स होवाच वायुर्वै गौतम । तत्सूत्रम् । हे गौतम! तत् - सूत्रं त्वया पृष्टं वायुरेव इत्यर्थः । वैशब्दोऽवधारणे । वायोरेव सर्वलोकभूताधारत्वं सूत्रलक्षणमस्तीत्याह - वायुना - - - भवन्ति । उक्तेऽर्थे गमकमाह - तस्माद्वै गौतम - - भवन्तीति । यस्मात् सर्वाणि वायुना ग्रथितानि, तस्मादेव हेतोः उत्क्रान्तप्राणस्य पुरुषस्याङ्गानि उत्सूत्रमाल्यानीव विस्रस्तानि भवन्ति । अत एव जनाः मृतस्याङ्गानि व्यस्रंसिषत इत्याहुः । अतो वायुना संदृब्धानि सर्वलोकभूतानीति स याज्ञवल्क्य उवाच इति सम्बन्धः । व्यस्त्रंसिषत - लुङ् । उक्तमर्थम् उद्दालकः, अङ्गीकरोति । एवमेवैतद्याज्ञवल्क्य - भवतु एतदेवम् । इतरब्रूहीत्याह - अन्तर्यामिणं ब्रूहीति । स्पष्टोऽर्थः ॥ ६ ॥"
                            }
                        ]
                    },
                    {
                        "verse_number": 29,
                        "original_text": "[अन्तर्यामिणः सूत्रनियन्तृत्वम्] यः पृथिव्यां तिष्ठन्, पृथिव्या अन्तरो यं पृथिवी न वेद, यस्य पृथिवी शरीरम्, यः पृथिवीमन्तरो यमयति, एष त आत्माऽन्तर्याम्यमृतः ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - याज्ञवल्क्य आह - यः पृथिव्यां - - - अन्तर्याम्यमृतः ।पृतिव्यां स्थितः तदन्तर्गतः तदवेद्यः तच्छरीरकश्च सन् , योऽन्तः प्रविश्य प्रतिनिवृत्तिलक्षणनियमनं करोतिः एषोऽन्तर्यामी ते अमृत आत्मा - निरुपाधिकामृतत्वशाली आत्मा इत्यर्थः । अत्र ते आत्मेति व्यतिरेकनिर्देशात् अन्तर्यामिणः जीवव्यतिरेकः सिद्धः, अमृतत्वविशेषणाच्च सिद्धयति । तद्धि विशेषणं जीवव्यावृत्त्यर्थम् । अन्तर्यामी ते आत्मा इत्युक्ते, आत्मशब्दस्य स्वरूपवचनत्वशङ्ख्या जीवव्यावृत्तिर्न प्राप्नोतीति हि अमृत इत्युक्तम् । जीवस्यामृतत्वसिद्धेः परमात्मा प्रसादाधीनत्वान्न तत् तस्य निरुपाधिकमिति निरुपाधिकामृतत्वशाली आत्मा परमात्मेव । अत्र अमृतत्वस्य उपाध्यनुक्तया निरुपाधिकत्वसिद्धिर्द्रष्टव्या । अत्र प्रश्चानुरूप्येण, इमं व लोकं परञ्च लोकं सर्वाणि च भूतानि योऽन्तरे\nयमयति एष त आत्मा अन्तर्यामी इति एकेनैव निर्देशन सर्वान्तर्यामिणः उद्दालकं प्रति, ते आत्मा इत्यात्मत्वप्रतिपादनसंभवात् यः पृथिव्यां तिष्ठन् योऽप्सु तिष्ठन् इत्यादि- पर्यायोपदेशबाहुल्यं किमर्थमिति चेन्न - पृथिव्यादिके एकेकवस्तुनि प्रत्येकं परिपूर्णत्वेन नियन्तृतया स्थितिज्ञापनार्थत्वेन सार्थक्यात् । परिपूर्णत्वञ्च अणुमात्रेऽपि वस्तुनि स्थितस्य निरवधिकषाङ्गुण्य विशिष्टतया प्रतिपत्तियोग्यत्वमिति व्यासार्यैर्वाक्यान्वयाधिकरणे वर्णितम्। इदं हि 'पूर्णत्व'नैकेन पूर्वोक्तरीत्या निर्देशन सिद्ध्यति । ननु, सर्वाणि च भूतानि योऽन्तरो यमयति, तं मे ब्रूहि इति, सर्वभूतानामप्यन्तर्यामी\nएकोऽस्ति, स वक्तव्य इति पृष्टवन्तमुद्दालकं, प्रति पृथिव्यन्तर्याम्येव ते अन्तर्यामी, जालान्तर्याम्येव\nते अन्तर्याम् इति पृथिव्याद्यन्तर्यामिणश्च उद्दालकान्तर्यामिणश्चाभेदबोधनमसङ्गतम् अन्तर्याम्यैक्यस्य प्रागेव निक्षितत्वात् । अतः स त आत्मा इत्यत्र आत्मशब्दो नान्तर्यामिवचनः, अपितु स्वरूपवचन इत्येव युक्तमिति चेन्न आत्मशब्दस्य शेषित्वाधारत्वाद्यर्थ- कतयाऽप्युपपत्तेः ते आत्मेति व्यधिकरणनिर्देशस्वारस्यभङ्गायोगात् । पतिं विश्वस्य\nइत्यादिवाक्यैर्विश्वशेषिणः कस्यचिदवगतत्वात् तेन वाक्येन प्रतिपन्नस्ते आत्मा-ते शेषी पृथिव्यादीनाम् अन्तर्यामीति प्रघट्टार्थः ॥ ७ ॥"
                            }
                        ]
                    },
                    {
                        "verse_number": 30,
                        "original_text": "योऽप्सु तिष्ठन्नद्भयोऽन्तरो यमापो न विदुर्यस्यापश्शरीरं, योऽपोऽन्तरो वामयति, एष त आत्माऽन्तर्याम्यमृतः ॥ ८ ॥ \nयोऽग्नौ तिष्ठम्नग्रेरन्तरो यमग्निर्न वेद, यस्याग्निश्शरीरं, योऽग्निमन्तरो यमयति, एषा आत्माऽन्तर्याम्यमृतः ॥ ५ ॥ \nयोऽन्तरिक्षे तिष्ठन्तरिक्षादन्तरो यमन्तरिक्षं न वेद, यस्यान्तरिक्षं शरीरम्, योऽन्तरिक्षमन्तरो यमयति, एष त आत्मान्तर्याप्यमृतः ॥ १० ॥ \nयो वायौ तिष्ठन् वायोरन्तरो यं वायुर्न वेद, यस्य वायुः शरीरम् , यो वायुमन्तरो यमयति, एष त आत्माऽन्तर्याम्यमृतः ॥ ११ ॥ \nयो दिवि तिष्ठन् दिवोऽन्तरो यं द्यौर्न वेद, यस्य द्यौश्शरीरम्, यो दिवमन्तरो यमयति, एष त आत्माऽन्तर्याम्यमृतः ॥ १२ ॥ \nय आदित्येतिष्ठन्नादित्यादन्तरो यमादित्यो न वेद, यस्यादित्यश्शरीरम् , य आदित्यमन्तरो यमयति, एष त आत्माऽन्तर्याम्यमृतः ॥ १३ ॥ \nयो दिग्क्षु तिष्ठन् दिग्भ्योऽन्तरो यं दिशो न विदुर्यस्य दिशश्शरीरम्। यो दिशोऽन्तरो यमयति, एष त आत्माऽन्तर्याम्यमृतः ॥ १४ ॥ \nयाचन्द्रतारके तिष्ठँश्चन्द्रतारकादन्तरो यं चन्द्रतारकँ न वेद, यस्य चन्द्रतारकँ शरीरम्, यश्चन्द्रतारकमन्तरो यमयति, एष त आत्माऽन्तर्याम्यमृतः ॥ १५ ॥ \nय आकाशे तिष्ठन्नाकाशादन्तरो यमाकाशो न वेद, यस्याकाशश्शरीरम्, य आकाशमन्तरो यमयति, एष त आत्माऽन्तर्याम्यमृतः ॥ १६ ॥ \nयस्तमसि तिष्ठँस्तमसोऽन्तरो यं तमो न वेद, यस्य तमश्शरीरम्, यस्तमोऽन्तरो यमयति, एष त आत्माऽन्तर्याम्यमृतः ॥ १७ ॥ यस्तेजसि तिष्ठँस्तेजसोऽन्तरो यं तेजो न वेद, यस्य तेजश्शरीरम्, यस्तेजोऽन्तरो यमयति, एष त आत्माऽन्तर्याम्यमृतः । इत्यधिदैवतम् । अथाधिभूतम् ॥ १८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवमप्सु अग्नौ अन्तरिक्षे वायो दिवि आदित्ये दिक्षु चन्द्रतारके आकाशे तमसि तेजसि च अन्तर्यामिणमुक्त्वा आह - इत्यधिदैवतम् । उपदिष्टमन्तर्यामिस्वरूपमिति शेषः । अथाधिभूतम् - अन्तर्यामिस्वरूपम् 'उच्यते' इति शेषः ॥ ८-१८ ॥"
                            }
                        ]
                    },
                    {
                        "verse_number": 31,
                        "original_text": "यस्सर्वेषु भूतेषु तिष्ठन् सर्वेभ्यो भूतेभ्योऽन्तरो यँ सर्वाणि भूतानि न विदुर्यस्य सर्वाणि भूतानि शरीरम्, यः सर्वाणि भूतान्यन्तरो यमयति, एष त आत्माऽन्तर्याम्यमृतः । इत्यविभूतम् । अथाध्यात्मम् ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सर्वेषु भूतेषु चान्तर्यामिणमुक्त्वाह - इत्यधिभूतम् । अन्तर्यामिस्वरूपमुक्तमिति शेषः । अथाध्यात्मम् । अन्तर्यामिस्वरूपमुच्यत इति शेषः ॥ १९ ॥"
                            }
                        ]
                    },
                    {
                        "verse_number": 32,
                        "original_text": "यः प्राणे तिष्ठन् प्राणादन्तरो यं प्राणो न वेद, यस्य प्राणश्शरीरम्, यः प्राणमन्तरो यमयति, एष त आत्माऽन्तर्याम्यमृतः ॥ २० ॥ \nयो वाचि तिष्ठन् वाचोऽन्तरो यं वाङ्न वेद, यस्य वाक् शरीरम्, यो वाचमन्तरो यमयति, एष त आत्मान्तर्याम्यमृतः ॥ २१ ॥ \nयश्चक्षुषि तिष्ठन् चक्षुषोऽन्तरो यं चक्षुर्न वेद, यस्य चक्षुश्शरीरम्, यश्चक्षुरन्तरो यमयति, एष त आत्माऽन्तर्याम्यमृतः ॥ २२ ॥ \nयश्श्रोत्रे तिष्ठन् श्रोत्रादन्तरो यँ श्रोत्रं न वेद, यस्य श्रोत्रँ शरीरम्, यश्श्रोत्रमन्तरो यमयति, एष त आत्माऽन्तर्याम्यमृतः ॥ २३ ॥ \nयो मनसि तिष्ठन् मनसोऽन्तरो यं मनो न वेद यस्य मनश्शरीरम्, यो मनोऽन्तरो यमयति, एष त आत्माऽन्तर्याम्यमृतः ॥ २४ ॥ \nयस्त्वचि तिष्ठँस्त्वचोऽन्तरो यँ त्वङ् न वेद, यस्य त्वक् शरीरम् यस्त्वचमन्तरो यमयति, एष त आत्माऽन्तर्याम्यमृतः ॥ २५ ॥ \nयो विज्ञाने तिष्ठन् विज्ञानादन्तरो यं विज्ञानं न वेद, यस्य विज्ञानं शरीरम्, यो विज्ञानमन्तरो यममति, एष त आत्माऽन्तर्याम्यमृतः ॥ २६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं प्राणे वाचि चक्षुषि क्षोत्रे मनसि त्वचि च उक्त्वा आह यो विज्ञाने - अमृतः । अत्र विज्ञानशब्दो जीवात्मपरः । समानप्रकरणे माध्यन्दिनशाखायामत्रत्य विज्ञानशब्दस्थाने, आत्मनि तिष्ठन् इति आत्मशब्देन निर्देशदर्शनात्, ज्ञानस्वरूपस्य तस्य तच्छब्दवाच्यत्वयोगाच्चेति द्रष्टव्यम् ॥ २०-२६ ॥"
                            }
                        ]
                    },
                    {
                        "verse_number": 33,
                        "original_text": "यो रेतसि तिष्ठन् रेतसोऽन्तरो यँ रेतो न वेद, यस्य रेतश्शरीरम्, यो रेतोऽन्तरो यमयत्येष त आत्माऽन्तर्याम्यमृतः । अदृष्टो द्रष्टा, अश्रुतश्श्रोत, अमतो मन्ता, अविज्ञाता विज्ञाता, नान्योऽतोऽस्ति द्रष्टा, नान्योऽतोऽस्त श्रोता, नान्योऽतोऽस्ति मन्ता, नान्योऽतोऽस्ति विज्ञाता; एष त आत्माऽन्तर्याम्यमृतः । अतोऽन्यदार्तम् । ततो होद्दालक आरुणिरुपरराम ॥ २७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं रेतस्यन्तर्यामिणमुक्त्वाऽऽह - अदृष्टो द्रष्टा - - - विज्ञाता इति । अत्र द्रष्टृत्वं रूपसाक्षात्कारवत्वम् । न तु चक्षुर्जन्यज्ञानवत्वम्। तस्य परमात्मन्यसम्भवात् । श्रोतृत्वं शब्दसाक्षात्कारवत्त्वम् । मन्तृत्वं मन्तव्यविषयसाक्षात्कर्तृत्वम् । विज्ञातृत्वं विज्ञानशब्दितनिदिध्यासनविषयसाक्षात्कर्तृत्वम् । द्रष्टुत्वादिकं जीवस्यापि अस्तीति अदृष्टत्वादिना द्रष्टृत्वादिकं विशेषितम् । तादृशञ्च तन्न जीवस्यास्तीति भावः । अत्र च द्रष्टृत्वादौ उपाध्यनुक्तेः निरुपाधिकद्रष्टृत्वमर्थसिद्धमिति द्रष्टव्यम् । नान्यो - - - विज्ञाता । एष त आत्माऽन्तर्याम्यमृतः । अतोऽन्यदार्तम् । अन्यशब्दादेः सर्वनाम्नः पूर्वनिर्दिष्ट सदृशान्यपरत्वस्य, समानेषु पूर्वत्वात् (पू.मी.सू.७-१-९२) इति 'साप्तमिकाधिकरणे व्यवस्थितत्वात् अत्राप्यन्यशब्देन पूर्वनिर्दिष्टादृष्टत्वादिविशेषितनिरुपाधिकरूपादि साक्षात्कारादिमतो निषेध उपपद्यते । जीवस्य करणायत्तज्ञानत्वात् अन्यस्तत्सदृशोऽदृष्टो द्रष्टा नास्तीत्यर्थः । एवमुत्तरत्रापि द्रष्टव्यम् । शिष्टं स्पष्टम् । ततो होद्दालको आरुणि- रुपरराम । पूर्ववत् । इदञ्च ब्राह्मणमधिकृत्य समन्वयाध्याये द्वितीयपादे चिन्तितम् । यः पृथिव्यां\nतिष्ठन् इत्यारभ्यान्तर्यामिब्राह्मणे अधिदैवतमधिलोकमधिवेदमधियज्ञमधिभूतमध्यात्मञ्च अन्तरवस्थितत्वेनोक्तोऽयमन्तर्यामी जीव एव स्यात् । वाक्यशेषे, द्रष्टा श्रोता इति करणायत्तज्ञानवत्त्वोक्तेः । न च दर्शनश्रवणादिशब्दाः रूपशब्दादिसाक्षात्कारपराः । तादृशसाक्षात्कारवत्वञ्च परमात्मनोऽपि सम्भवतीति वाच्यम् - तथा हि सति, नान्योऽतोऽस्ति\nद्रष्टा इति तदतिरिक्तद्रष्टुनिषेधानुपपत्तेः। जीवस्यैव तदतिरिक्तस्य रूपादिसाक्षात्कारवतः सत्त्वात् । द्रष्ट्रादिशब्दाना करणायत्तज्ञानवत्त्वार्थकतया जीवपरत्वे तु जीवव्यतिरिक्तस्य करणायत्तज्ञानवतो निषेध उपपद्यते; ईश्वरस्य करणायत्तज्ञानवत्त्वाभावादिति पूर्वपक्षे प्राप्ते उच्यते अन्तर्याम्यधिदैवाधिलोकादिषु तद्धर्मव्यपदेशात् (ब्र.सू.१-२-१९) अधिदेवाधिलोकादिषु श्रूयमाणोऽन्तर्यामी परमात्मैव; सर्वभूतान्तरत्वामृतत्वादेः परमात्मधर्मस्य श्रवणात् । अधिलोकादयो माध्यन्दिने द्रष्टव्याः । अन्यशब्दस्य पूर्वोक्तन्यायेन पूर्वनिर्दिष्टा- दृष्टत्वादिविशेषितनिरुपाधिकरूपादि साक्षात्कर्त्रन्तरपरत्वेन वाक्यशेषोऽप्युपपद्यते । न च स्मार्तमतद्धर्माभिलापाच्छारीरश्च (ब्र.सू.१-२-२०) यथा स्मार्तं प्रधानम् , अदृष्टो द्रष्टा इति श्रुतस्यादृष्टत्वविशिष्टद्रष्टृत्वस्य, 'सर्वान्तर्यामित्वादेश्च' तदसम्भावितधर्मस्य श्रवणात् न प्रतिपाद्यम् - एवं न जीवोऽप्यत्र प्रतिपाद्यते ॥ उभयेऽपि हि भेदेनेनैनमधीयते (ब्र.सू.१-२-२१) । काण्व माध्यन्दिनाश्च उभयेऽपि अन्तर्यामिणं जीवभिन्नमेव आमनन्ति । माध्यन्दिनाहि, य आत्मनि तिष्ठन्नात्मनोऽन्तरो\nइति, काण्वाश्चात्मपर्यायस्थाने, यो विज्ञाने तिष्ठन् इति आत्मापदस्थाने विज्ञानपदमधीयते । अतो न जीवोऽन्तर्यामीति स्थितम् । ननु अत्मनो ज्ञानाश्रयस्य कथं विज्ञानशब्दवाच्यत्वमिति चेन्न - अस्यार्थस्य वियत्पादे चिन्तितत्वात् । तथा हि यो विज्ञाने तिष्ठन्, विज्ञानं यज तनुते (तै.आन.५-१) ज्ञानस्वरूपमत्यन्तनिर्मलं परमार्थतः (वि.पु.१-२-६) इति श्रुतिस्मृतिभिः ज्ञानस्वरूपत्वेनैव आत्मनः प्रतीतेः न ज्ञाता आत्मा । अथवा यो वेदेदं जिघ्राणीति स आत्मा, एष हि द्रष्टा\nश्रोता इत्यादिश्रवणात् । अहं जानामि -अज्ञासिषम् इत्याद्यनुभवाञ्च आगन्तुकज्ञानाश्रय एव; न स्वयं ज्ञानरूपः । ज्ञानरूपत्ववचनानि तु लाक्षणिकानि इत्येवं पूर्वपक्षे प्राप्ते । उच्यते - ज्ञोऽत एव (ब्र.सू २-३-१९) । अत एव एष हि द्रष्टा श्रोता रसयिता\nघ्राता मन्ता बोद्धा कर्ता विज्ञानात्मा पुरुषः इति विज्ञानात्मनः एव जीवस्य द्रष्टृत्वादिश्रुतेरेव ज्ञानात्मकोऽपि सन् स्वाभाविकज्ञानाश्रयश्च भवतीत्यर्थः । ननु विभोरात्मनः स्वाभाविकज्ञानाश्रयत्वे तज्ज्ञानस्य सर्वपदार्थसम्बन्धात् सार्वज्यं सर्वदा स्यात् इत्याशङ्क्याह - उत्क्रान्तिगत्यागतीनाम् (ब्र.सू.२-३-२०) विभुत्वे स्यादियं शङ्काऽपि, तेन प्रद्योतेनैष आत्मा निष्कामति (बृ.उ.६-४-२)। ये वै के चास्माल्लोकात्\nप्रयन्ति, चन्द्रमसमेव ते सर्वे गच्छन्ति (कै.उ.१-२) तस्माल्लोकात् पुनरेत्यस्मै लोकाय\nकर्मणे (बृ.उ.६-४-६) इति जीवस्य उत्क्रान्तिगत्यागतीनां श्रवणात् जीवो न विभुः । अतो न सर्वदा सार्वज्ञ्यापत्तिरित्यर्थः । ननु शरीरादुत्क्रमणं नाम शरीरविषयकाभिमानराहित्यम् । तच्च विभोरप्यात्मनः सम्भवतीत्यत्राह स्वात्मना चोत्तरयोः (ब्र.सू.२-३-२१) । च शब्दोऽवधारणे । विभुत्वपक्षे उत्क्रमस्य कथञ्चित्सम्भवेऽपि उत्तरयोः गमनागमनयोः स्वात्मना - स्वरूपेणैव सम्पाद्यत्वात् विभुत्वे तदसम्भवः । किञ्च भूतकरणग्रामा- संपरिष्वक्तस्यैव, एतास्तेजोमात्रास्समभ्याददानो हृदयमेवान्ववक्रामति, शुक्रमादाय पुनरेति\nस्थानम् इति शरीर एव स्वात्मनैव गत्यागतिश्रवणात् विभुत्वे च तयोरसम्भवात् न विभुरात्मा । नाणुरतच्छ्रुतेरिति चेन्नेतराधिकारात् (ब्र.सू.२-३-२२) योऽयं विज्ञानमयः\nप्राणेषु इति जीवं प्रस्तुत्य स एष महानज आत्मा इति महत्वश्रुतेर्नाणुर्जीव इति चेत् - न यस्यानुवितः प्रतिबुद्ध आत्मा इति जीवेतरं परमात्मानमधिकृत्य तस्यैव तत्र महत्त्वप्रति- पादनात् । स्वशब्दोऽन्मानाभ्याञ्च (ब्र.सू.२-३-२३) एषोऽणुरात्मा चेतसा वेदितव्यः\n(मुं.उ.३-१-९) इति अणुत्वलक्षणस्य स्वस्य वाचकशब्दश्रवणात्, वालाग्रशतभागस्य\nशतधा कल्पितस्य च । भागो जीवस्सविज्ञेयः (श्वे.उ.५-९) इति अणुसदृशं वस्तूद्धृत्य तन्मानत्वस्य जीवे आमननाच्चाणुरेव । ननु अणुत्वे सति एकदेशस्थस्य कथं सकलदेहव्यापिवेदनोपलम्भ इत्यत्र मतान्तरेण परिहारमाह - अविरोधश्चन्दनवत् (ब्र.सू.२-३-२४) । यथा हरिचन्दनबिन्दुः शरीरैकदेशस्थोऽपि सकलदेहव्यापिनम् आह्वादं करोति, एवं जीवोऽपि भविष्यति । अवस्थितिवैशेष्यादिति\nचेन्नाभ्युपगमादि हि (ब्र.सू.२-३-२५) हरिचन्दनबिन्द्वादेः हृदयादिरूपदेशविशेषावस्थिति- विशेषादस्तु तथाभावः, आत्मनो न देशविशेषावस्थितिरस्तीति कथं तथात्वमिति चेन्न- हृदि ह्ययमात्मा इति जीवस्यापि शरीरप्रदेशविशेषावस्थित्यभ्युपगमात् । अथ स्वमतेन परिहारमाह गुणाद्वाऽऽलोकवत् (ब्र.सू.२-३-२६) वा शब्दो मतान्तरव्यावृत्त्यर्थः । लोके यथा एकदेशस्थानामपि मणिद्युमणिप्रभृतीनां प्रभा व्यापिनी, एवमेकदेशस्थितस्यापि जीवस्य प्रभास्थानीयधर्मभूतज्ञानव्याध्या सर्वाङ्गीणसुखदुःखाद्यनुभवसम्भवात् नानुपपत्तिः । ननु आत्मव्यतिरिक्तं ज्ञानं नास्तीत्यत्राह - व्यतिरेको गन्धवत् तथा च दर्शयति\n(ब्र.सू.२-३-२९) । यथा गन्धस्य पृथिवी व्यतिरेकः प्रत्यक्षसिद्धः, तथा, अहं जानामीति ज्ञानस्यात्मव्यतिरेकः प्रत्यक्षसिद्धः । जानात्येवायं पुरुषः इति श्रुतिश्च तथा दर्शयति । पृथगुपदेशात् (ब्र.सू.२-३-२८) विज्ञानात्मनोः, पृथक्कृत्य न हि विज्ञातुः विज्ञातेर्विपरिलोपो\nविद्यते (बृ.उ.६-३-३०) इति तत्तद्वाचकशब्दैरेव पृथक्कृत्य, उपदेशदर्शनात् आत्मधर्मभूतं ज्ञानम् अस्त्येव । ननु ज्ञानस्यात्मापेक्षया पृथक्त्वे, यो विज्ञाने तिष्ठन् इत्यादिश्रुतीनां का गतिरित्यत्राह - तद्गुणसारत्वात्तु तद्व्यपदेशः प्राज्ञवत् (ब्र.सू.२-३-२९) । तुशब्दः चोद्यं \"व्यावर्तयति । जीवे विज्ञानगुणस्यैव सारभूतगुणत्वात् विज्ञानमिति जीवो व्यपदिश्यते । यथा प्राज्ञस्प परमात्मनः आनन्दगुणसारत्वात्, यदेष आकाश आनन्दो न स्यात् इत्यानन्दशब्देन व्यपदेशः । यावदात्मभावित्वाञ्च न दोषस्तद्दर्शनात् (ब्र.सू.२-३-३०) यथा गोत्वादीनां यावद्गोव्यक्तिभावित्वात् गोत्ववाचिभिः गवादिशब्दैः व्यक्तिनिर्देशो दृश्यते, एवमेव ज्ञानरूपधर्मस्य यावदात्मभावित्वात् तद्वाचिना ज्ञानशब्देन धर्मिणो व्यपदेशो न दोषाय इत्यर्थः । अत्र चकारात् ज्ञानवत् आत्मनोऽपि स्वप्रकाशत्वेन, ज्ञानमिति व्यपदेशो न दोषायेति समुच्चिनोति । ननु सुषुप्त्यादिषु ज्ञानाभावात् न ज्ञानस्य यावदात्मभाविधर्मत्वम् । तत्राह पुंस्त्वादिवत्त्वस्य सतोऽभिव्यक्तियोगात् (ब्र.सू.२-३-३१) । यथा सर्वदा विद्यमानस्य पुंस्त्वव्यञ्जकधातोः यौवनेऽभिव्यक्तिरेवं सर्वदा विद्यमानस्यापि विज्ञानस्येन्द्रियसम्प्र- योगदशायाम् अभिव्यक्तिः । अतश्च ज्ञानस्वरूपोऽणुरात्मा ज्ञाता च । ननु विज्ञानरूप एवात्मा विभुरस्तु, तत्राह - नित्योपलब्ध्यनुपलब्धिप्रसङ्गोऽन्यतरनियमोवाऽन्यथा (ब्र.सू.२-३-३२) । किं सर्वगत आत्मा उपलब्धेरेव वा अनुपलब्धेरेव वा हेतुः, उत उभयत्र । आद्यपक्षद्वयपक्षे उपलब्धेरेव वा अनुपलब्धेरेव वा इत्यन्यतरनियमः स्यात् । तृतीयपक्षे सर्वदा उपलब्ध्यनुपलब्धी स्याताम् । ततश्च उपलम्भानुपलम्भौ पर्यायेण दृश्यमानौ नोपपद्येयाताम् । अणोर्ज्ञानस्वरूपस्यैव आत्मनः इन्द्रियसम्प्रयोगादिकारणमहिम्ना कादाचित्की धर्मभूतज्ञानाभिव्यक्तिरिति सिद्धान्तपक्षेतु नानुपपत्तिरिति स्थितम् । तथा च तत्रैव पादे - कर्ता शास्त्रार्थवत्त्वात् (ब्र.सू.२-३-३३) इति प्रतिपादितं जीवानां कर्तृत्वं न परमात्मायत्तम् । तथात्वे हि प्रवृत्तिनिवृत्त्योः सालभञ्जिकावत् अस्वतन्त्रं जीवं नियोजयतोः विधिनिषेधशास्त्रयोः आनर्थक्यं स्यादिति पूर्वपक्षे प्राप्ते - उच्यते- परात्तु तच्छ्रुतेः । (ब्र.सू.२-३-४०) । तु शब्दः पक्षं व्यावर्तयति । तच्च कर्तृत्वं परात्। परमात्मायत्तमित्यर्थः। य आत्मानमन्तरो यमयति इति तत्कर्तृत्वस्य परायत्तत्वश्रवणात् । नन्वेवं विधिनिषेधशास्त्रानर्थक्यम् । तत्राह कृतप्रयत्नापेक्षस्तु विहितप्रति-\nषिद्धावैयर्थ्यादिभ्यः (ब्र.सू.२-३-४१) । परमात्मा जीवकृतं पूर्वप्रयत्नमपेक्ष्य तदनुमतिदानेन प्रवर्तयति । एवं सति विधिप्रतिषेधावैयर्थ्यानुग्राहकत्वादिकं सिद्ध्यति । स भगवान् पुरुषोत्तमः अवाप्तसमस्तकामः सर्वज्ञः सर्वेश्वरः सत्यसङ्कल्पः स्वमाहात्म्यानुगुण- लीलाप्रवृत्तः, एतानि कर्माणि समीचीनानि, एतान्यसमीचीनानि इति कर्मद्वैविध्यं संविधाय, तदुपादानोचितदेहेन्द्रियादिकं तन्नियमनशक्तिञ्च सर्वेषां क्षेत्रज्ञानां सामान्येन प्रदिश्य, स्वशासना-वबोधि शास्त्रञ्च प्रदर्श्य, अन्तरात्मतया अनुप्रविश्य अनुमन्तृतया च नियच्छंस्तिष्ठति । ते च क्षेत्रज्ञाः तदाहितशक्तयः तत्प्रदिष्टकरणकलेबरादिकाः तदाधाराः स्वयमेव स्वेच्छानुगुण्येन पुण्यापुण्यरूपे कर्मणी उपाददते । ततश्च पुण्यरूपकर्मकारिणं स्वशासनानुवर्तिनं ज्ञात्वा धर्मार्थकाममोक्षैः वर्धयति । शासनातिवर्तिनञ्च तद्विपर्यपे ण योजयति । अतः स्वातन्त्र्य-दयालुत्वादिवैकल्यचोद्यस्य नावकाशः । दया हि नाम स्वार्थनिरपेक्षापरदुःस्वा सहिष्णुता । सा स्वशासनातिवृत्तिव्यवसायिन्यपि वर्तमाना न गुणायावकल्पते । प्रत्युत अपुंस्त्व- मेवाऽऽवहति । तन्निग्रह एव तत्र गुणः । अन्यथा शत्रुनिग्रहादीनाम् अगुणत्वप्रसङ्गात् । स्वशासनातिवृत्तिव्यवसायनिवृत्तिमात्रेण नाद्यनन्तकल्पोपचितदुर्विषहानन्तापराधानङ्गीकारेण निरतिशय सुखसंवृद्धये' स्वयमेव प्रयतते । यथोक्तम् - तेषां सततयुक्तानां भजतां प्रीतिपूर्वकम् ।\nददामि बुद्धियोगं तं येन मामुपयान्ति ते ॥ (भ.गी.१०-१०) इति । ननु कूपे पतन्तं बालकं दृष्ट्वा उपेक्षमाणस्य अनुमतिं कृतवतो वा पुंसो नैर्घृण्यादिप्रसक्तिवत् स्वाहितकर्मप्रवृत्तपुरुषविषये उपेक्षकत्वे वा, अनुमन्तृत्वे वा, प्रयोजकत्वे वा सर्वेश्वरस्य तस्य निर्दयत्वादिकम् अवश्यम्भावीति चेत् - शास्त्रप्रवर्तनमुखेन सामान्येन अहितप्रवृत्तिनिवारणस्य कृतत्वात् नोपेक्षणम् । तत्तत्प्रवृत्तिकाले विशेषतो निवारकत्वाभावलक्षणम् । उपेक्षकत्वं तु स्वतन्त्रस्य न पर्यनुयोज्यम् । एतादृशस्वातन्त्र्यमेव दोष इति चेत् - तत्र किं प्रमाणम् न प्रत्यक्षम्; तस्येश्वरविषये अप्रमाणत्वात् । नाप्यनुमानम् । तत्र हि किम् ईश्वराख्यं धर्मिणं शास्त्रेकसमधिगम्यमभ्युपेत्य तत्स्वातन्त्र्यस्य दोषत्वम् अनुमीयते, उतानभ्युपगम्य? अनभ्युपगमे हेतोः आश्रयासिद्धिः । अभ्युपगमे धर्मिग्राहकेण शास्त्रेण तस्य गुणत्वेन प्रतिपन्नत्वात् कालात्ययापदिष्टत्वम् । चिकीर्षापूर्वककृतिमत्त्वेन सालभञ्जिकाविलक्षणतया जीवस्य कर्तृत्वात् न शास्त्रानर्थक्यम्ः प्रवर्तकज्ञानचिकीर्षोत्पादकत्वेन साफल्यात् । कालादिवत् साधारणकृतिहेतोरीश्वरस्य न वैषम्यादिप्रसक्तिश्च । उत्तञ्च भगवता पराशरेण - निमित्तमात्रमेवासौ सृज्यानां सर्गकर्मणि । (वि.पु.१-४-५१) इति । निमित्तमात्रं - साधारणमात्रमित्यर्थः गीतञ्च भगवताऽपि । तस्य कर्तारमपि मां विद्ध्यकर्तारमव्ययम् । (भ.गी.४-१३) इति । साधारणकर्तारं विद्धि । असाधारणकर्तारं न विद्धीति हि तस्यार्थः । उक्तञ्च व्यासार्यैः - वैयर्थ्यं यावता न स्यात् विधानप्रतिषेधयोः ।\nनियन्तृत्वश्रुतेस्तावान् सङ्कोचो न त्वतः परः ॥ इति ॥ नन्वेवं साधारणकारणैरेव सर्वकार्योत्पत्तिसम्भवे ईश्वश्वरस्य प्रयोजकत्वानुमन्तृत्वादिकं कुतोऽभ्युपगन्तव्यम् इति चेत् - कल्पनायामेव ईदृशचोद्यावकाशः । अन्तःप्रविष्टःशास्ता\nजनानां सर्वात्मा (तै.आर.३-११-१०) एष ह्येव साधु कर्म कारयति (कौँउ. ३.३-८) इत्यादि, प्रमाणप्रतिपन्नार्थे ईदृशचोद्यानवकाशादिति स्थितम् । तथा प्राणपादे - जीवस्य यत् स्वभोगसाधनशरीराद्यधिष्ठातृत्वम्, न तत् परमात्मायत्तमिति पूर्वपक्षे पाप्ते उच्यते - ज्योतिराद्यधिष्ठानं तु तदामननात् (ब्र.सू.२-४-१३) प्राणवता जीवे न सह । ज्योतिरादीनाम् अग्नयादिदेवतानां यत् प्राणविषयमधिष्ठानम् - जीवेन अग्न्यादिदेवताभिश्च क्रियमाणं प्राणकर्मकाधिष्ठानं यत्, तत्, तदामननात् तस्य परमात्मन आमननात् सङ्कल्पादेव भवति; योऽग्नौ तिष्ठन्नग्नेरन्तरो यमग्निर्न वेद यस्याग्निः शरीरं योऽग्निमन्तरो यमयति, य आत्मनि तिष्ठन् इत्यादिशब्दात् । तस्य च नित्यत्वात् (ब्र.सू.२-४-१४) सर्वेषां परमात्मनाऽधिष्ठितत्वस्य यावत्स्वरूपभावित्वाच्चेति स्थितम् । प्रकृतमनुसरामः ॥ २७ ॥ ॥ इति पञ्चमाध्याये सप्तमब्राह्मण प्रकाशिका"
                            }
                        ]
                    },
                    {
                        "verse_number": 34,
                        "original_text": "पञ्चमाध्याये अष्टमं ब्राह्मणम् वाचक्नवीब्राह्मणम् \n[गार्ग्याः ब्राह्मणान् प्रति प्रश्नानुज्ञा प्रार्थना]\nअथ ह वाचक्नवी उवाच-ब्राह्मणा भगवन्तो हन्त! अहमिमं द्वौ प्रश्नौ प्रक्ष्यामि । 'तौ चेन्मे' वक्ष्यति, न वै जातु युष्माकमिमं कश्चित् ब्रह्मोद्यं जेतेति, पृच्छ गार्गीति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. अथ ह वाचक्नव्युवाच इत्यादि । अन्तर्यामिब्राह्मणे प्रसिद्ध उद्दालके याज्ञवल्क्येन पराजिते, सर्वेषां ब्राह्मणानामेवमेव पराजयो भविष्यतीति मन्यमाना गार्गी, मातिप्राक्षीर्मा ते मूर्धा व्यपप्तत् इति याज्ञवल्क्यस्य स क्रोधोक्तया भीत्या पूर्वमुपरताऽपि ब्राह्मणानुज्ञां प्राप्य पुनः प्रष्टुकामा अनुज्ञादानाय ब्राह्मणानुवाच इत्यर्थः । ब्राह्मणा भगवन्तो हन्ताहम् इत्यादि । हन्त ! हे भगवन्तो ब्राह्मणाः । इमं - याज्ञवल्क्यमहं प्रश्नद्वयं प्रक्ष्यामि । तस्य चेदुत्तरं मे प्रश्नद्वयस्य याज्ञवल्क्यो वक्ष्यति, तदा इमं याज्ञवल्क्यं युष्माकं मध्ये ब्रह्मोद्यं - ब्रह्मवादं प्रति जेता कोऽपि जातु ना स्तीत्यर्थः । ब्रह्मोद्यम् । वदरसुपि क्यप् च (पा.सू.३-१-२०६) इति क्यप् । तौ चेन्मे न विवक्षिष्यति मूर्धाऽस्य विपतिष्यतीति । मे - मम तौ पश्नौ अयं याज्ञवल्क्यो न प्रतिवक्ष्यति यदि, तर्हि माम्, मा ते मूर्धा व्यपप्तत् इत्यन्यायेन अब्रह्मवादिनीमिव पूर्वं शप्तवतोऽस्य याज्ञवल्क्यस्य अब्रह्मिष्ठस्य मूर्धा विपतिष्यति ब्रह्मिष्ठपणग्रहणदिति अस्मिन्नर्थे ब्राह्मणा अनुगृह्णन्तु इत्यर्थः । एवमुक्ता ब्राह्मणा आदृत्यानुमतिमदुः । पृच्छ गार्गीति । स्पष्टोऽर्थः ॥ १ ॥"
                            }
                        ]
                    },
                    {
                        "verse_number": 35,
                        "original_text": "सा होवाच अहं वै याज्ञवल्क्य! यथा काश्यो वा वैदेहो वोप्रपुत्र उज्ज्यं धनुरधिज्यं कृत्वा द्वौ बाणवन्तौ सपत्नातिव्याधिनौ हस्ते कृत्वा उपोत्तिठे देवमेवाहं त्वां द्वाभ्यां प्रश्नाभ्यामुपोदस्थाम् । तौ मे ब्रूहीति । पृच्छ गार्गीति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- सा होवाच । तदेव याज्ञवल्क्यं प्रति ब्राह्मणानुमतया वाचक्नव्योक्तमाह अहं वै - - - ब्रूही इति । हे याज्ञवल्क्य । अहं वै - प्रसिद्धं यथा तथा काशीदेशभवः विदेहदेशेभवो वा उग्रपुत्रः - शूरवंश्यः यथा उज्ज्यम् - उत्सृष्टज्यं धनुः पुनरपि सज्यं कृत्वा द्वौ बाणवन्तौ - बाणशब्देन शराग्रे यो वंशखण्डः, सोऽभिधीयते । तद्वन्तौ - - - सपत्नातिव्याधिनौ । सपत्नात्यन्तव्ययनशीलौ च शरौ हस्ते गृहीत्वा उपोत्तिष्ठेत् । सपत्नसमीपं गच्छति, एवमेय अहं द्वाभ्यां प्रश्नाभ्यां त्यामुपस्थिताऽस्मि उपोदस्थाम् । स्याधातोर्लुङ् । गतिस्थाधुपाभूम्य: (पा.सू.२-४-७७) इति सिचोलुक् । ती मे प्रश्नौ ब्रूहीत्यर्थः । एवमुक्त आह - याज्ञवल्क्यः पृच्छ गार्गीति । स्पष्टोऽर्थः ॥ २ ॥"
                            }
                        ]
                    },
                    {
                        "verse_number": 36,
                        "original_text": "[सूत्रं कस्मिन् ओतं प्रोतं इति प्रश्नः]\nसा होवाच यदूर्ध्वं याज्ञवल्क्य दिवो यदर्वाक् पृथिव्या यदन्तरा द्यावापृथिवी इमे यद्भूतञ्च भवञ्च भविष्यच्चेत्याचक्षतेः कस्मिंस्तदोतञ्च प्रोतञ्चेति ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा होवाच इति । सा गार्गी पप्रच्छ । तदेवाह यदूर्ध्वं - - -प्रोतञ्च\nइति । हे याज्ञवल्क्य! दिवो यदूर्ध्व - धुलोकात् यत् ऊर्ध्वं वस्तु जातम्, यदर्वाक् पृथिव्याः - पृथिव्याश्चाधस्तनं यद्वस्तुजातम्, अनयोर्द्यावापृथिव्योरन्तरालवर्ति यत्, ये चे मे द्यावापृथिव्यौ, कालत्रयपरिच्छिन्नञ्च यद्वस्तुजातम्, व्यवहारविषयं एतत् सर्वं कुत्र वा, दीर्घतिर्यक् तन्तुष्विव पटः, ओतं प्रोतञ्च , तत् ब्रूहीति प्रश्नार्थः । यदवाक्पृथिव्याः\nइति पाठेऽप्ययमेवार्थः ॥३॥"
                            }
                        ]
                    },
                    {
                        "verse_number": 37,
                        "original_text": "[सूत्रमाकाशे ओतं प्रोतम् इति उत्तरम्']\nस होवाच यदूर्ध्वं गार्गि! दिवो यदर्वाक् पृथिव्या यदन्तरा द्यावापृथिवी इमे यद्भूतञ्च भवच्च भविष्यच्चेत्याचक्षते, आकाशे तदोतञ्च प्रोतञ्चेति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स होवच इति । याज्ञवल्क्योऽत्रोत्तरमाह वक्ष्यमाणम् । यदूर्ध्व - -"
                            }
                        ]
                    },
                    {
                        "verse_number": 38,
                        "original_text": "प्रोतञ्चेति । हे गार्गि! यदूर्ध्वमित्यादि त्वदुक्तं, सर्वमाकाशे ओतञ्च प्रोतञ्च इत्यर्थः । आकाशशब्देन चात्र न वायुमदम्बरं गृह्यते । तस्य सर्वविकाराश्रयत्वाभावात् । किन्त्व- व्याकृताकाशः । एतच्च, अक्षरमम्बरान्तधृतेः (ब्र.सू.१-३-९) इत्यत्र स्थितम् । शिष्टं पूर्ववत् ॥ ४ ॥ सा होवाच नमस्तेऽस्तु याज्ञवल्क्य! यो म एतं व्यवोचः । अपरस्मै धारयस्वेति । पृच्छ गार्गीति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र . - सा होवाच नमस्ते इत्यादि । अथ गार्ग्युवाच । किमिति? हे याज्ञवलय! यस्त्वं मे एतं प्रश्नं विविच्य उक्तवानसि, तस्मै ते नमोऽस्तु । इति तदुक्तमुत्तरमङ्गीकृत्याह - अपरस्मै - द्वितीयप्रश्नाय धारयस्व - चित्तं सावधानं कुरु इत्यर्थः । स होवाच पृच्छ गार्गीति । सः - याज्ञवल्क्यः हे गार्गि! पृच्छ - इत्यनुमेने इत्यर्थः ॥ ५ ॥"
                            }
                        ]
                    },
                    {
                        "verse_number": 39,
                        "original_text": "['आकाशः कस्मिन्, ओतः प्रोत' इति प्रश्नः]\nसा होवाच यदूर्ध्वं याज्ञवल्क्य! दिवो यदर्वाक् पृथिव्या यदन्तरा द्यावापृथिवी इमे यद्भूतञ्च भवच्च भविष्यच्चेत्याचक्षते - कस्मिंस्तदोतञ्च प्रोतञ्चेति । आकाश एव तदोतं च प्रोतं चेति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- सा होवाच - सा गार्गी पप्रच्छ । किमिति? यदूर्ध्वं याज्ञवल्क्य इत्यादि । आकाश एव तदोतञ्च प्रोतञ्चेति । य आकाशस्त्वयोक्त इति शेषः । यदूर्ध्वं दिव\nइत्यादि अस्मदुक्त-सर्ववस्तुजातम् आकाशा एव तदोतञ्च प्रोतञ्चेति । त्वया य आकाश उक्तः, स आकाशः कस्मिन्नु खलु ओतश्च प्रोतश्चेति । सोऽव्याकृताकाशः किमाश्रित इत्यर्थः ॥ ६ ॥"
                            }
                        ]
                    },
                    {
                        "verse_number": 40,
                        "original_text": "[अक्षरस्य प्रशासितुः प्रतिपादनेन प्रत्युत्तरम्]\nस होवाच - एतद्वै तदक्षरं गार्गि । ब्राह्मणा अभिवदन्ति अस्थूलमनण्वहस्वम् अदीर्घमलोहितमस्नेहमच्छायमतमोऽवाय्वानाकाशमसङ्गमरसमगन्धमचक्षुष्कमश्रोत्र- मवागमनोऽतेजस्कमप्राणममुखमात्रमनन्तरमबाह्यम् । न तदश्नाति किञ्चन । न तदश्नाति कश्चन ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच । अत्र याज्ञवल्क्य उत्तरमाह । किमित्यत्राह - एतद्वै - - - अबाह्यम् । हे गार्गि ! तदेतत् वै सर्वासूपनिषत्सु, यस्य तमश्शरीरम् यस्याव्यक्तं शरीरम्\nइत्यादिषु प्रसिद्धम् । अक्षरम् - अश्नुते व्याप्नोतीति वा, न क्षरतीति वा अक्षरं ब्रहा अव्याकृताकाशस्यापि आधारतया ब्राह्मणाः -ब्रह्मविदः अभिवदन्ति। अत्र ब्राह्मणाभिवदनकथनेन, नाहं किञ्चिद्विप्रतिपन्नं वक्ष्यामीति हृदयम् । तदेव ब्रह्म विशिनष्टि अस्थूलम् - स्थूलभिन्नम् । तर्हि किम् अणु इत्यत्राह-अनणु इति । तर्हि किं हस्वमित्यत आह - अहस्वम् इति । किं तर्हि दीर्घमित्यत्राह - अदीर्घम् इति । एवमुत्तरत्रापि द्रष्टव्यम् । अमात्रम् - मात्राः इन्द्रियाणि; यद्वा, मात्रा -परिच्छेदः । तद्रहितमित्यर्थः अनन्तरमबाह्यम् स्वाव्याप्तदेशशून्यमित्यर्थः । न तदश्नाति किञ्चन । तत् -अक्षरं कर्तृ किञ्चिदपि नाश्नाति । अवाप्तकामतया भक्ष्यनिरपेक्षमित्यर्थः । तत स्वयं कस्यापि भक्ष्यमित्याह - न तदश्नाति कश्चन । तत् - ब्रह्म कर्म । शिष्टं स्पष्टम् ॥ ७ ॥"
                            }
                        ]
                    },
                    {
                        "verse_number": 41,
                        "original_text": "एतस्य वा अक्षरस्य प्रशासने गार्गि! सूर्याचन्द्रमसो विधृतो तिष्ठतः । एतस्य वा अक्षरस्य प्रशासने गार्गि द्यावापृथिव्यो विधृते तिष्ठतः । एतस्य वा अक्षरस्य प्रशासने गार्गि! निमेषा मुहूर्ता अहोरात्राण्यर्धमासा मासा ऋतवसंवत्सरा इति विधृतास्तिष्ठन्ति । एतस्य वा अक्षरस्य प्रशासने गार्गि प्राच्यो नद्यस्स्यन्दन्त श्वेतेभ्यः पर्वतेभ्यः प्रतीच्योऽन्या यां याञ्च दिशमनु । एतस्य वा अक्षरस्य प्रशासने गार्गि ददतो मनुष्याः प्रर्शंसन्ति, यजमानं देवा दवीं पितरोऽन्वायत्ताः ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एतस्य वा - - - तिष्ठतः इति । वै शब्दोऽवधारणे । प्रशासने - आज्ञाचक्रे सूर्याचन्द्रमसौ - देवताद्वन्द्वे च (पा.सू.६-२-१४१) इति पूर्वपदस्याऽऽनङ् । विधृतौ विशेषेण धृतौ सन्तौ तिष्ठत इत्यर्थः । प्रकृष्टं शासनं प्रशासनम् । क्वचिदप्यप्रतिहतत्वमेव शासनस्य प्रकर्षः । ततश्च सर्वविषयकं शासनमिति फलति । प्रशासितारं सर्वेषाम् इति प्रमाणानु- सारात् । ततश्च सर्वविषयकशासनाधीनसूर्याचन्द्रद्यावापृथिव्याद'धारकत्वं' फलितम् । ततश्च प्रधानजीवयोः स्वरूपेण यत्किञ्चिद्धारकत्वेऽपि प्रशासनशब्दितसर्वविषयक- शासनाधीनसर्वधारकत्वासंभवात् नात्र जीवो वा प्रधानं वा प्रतिपाद्यते । इदञ्च, सा च\nप्रशासनात् इति सूत्रे स्पष्टम् । एतस्य वा अक्षरस्य प्रशासने गार्गि द्यावापृथिव्यौ विधृते तिष्ठतः स्पष्टम् । एतस्य - - - संवत्सरा इति विधृता स्तिष्ठन्ति । इति शब्दः प्रकारवचनः । संवत्सरा इत्येवंजातीयकाः कालविशेषा इत्यर्थः । एतस्य -प्राच्यो नद्यः -दिशमनु । अत्र प्रशासने इति सतिसप्तमी । प्राच्यः - प्रक्प्रवाहाः प्रसिद्धा गङ्गाद्या नद्यः श्वेतेभ्यः - हिमवदादिभ्यः पर्वतेभ्यः लोकोपकाराय स्यन्दन्ते । तत्प्रशासनाभावे ताः स्यन्दनाय न प्रभवन्तीति भावः । प्रतीच्यः - उ प्रत्युङ्मुखाः, अन्याः - उदीच्यश्च नद्यः तथा यां यां च दिशमनुप्रस्थिता मताः (गताः?) सर्वा एता एतस्य प्रशासने सति प्रस्यन्दन्ते इत्यर्थः । एतस्य - - - अन्वायत्ताः । एतस्यैवाक्षरस्य प्रशासने निमित्ते ददतः-\nतत्प्रशासनरूपया तदाज्ञया दानं कुर्वतो इत्यर्थः । आज्ञाकैङ्कर्यबुद्ध्या दानं कुर्वतो जनान् अन्वायत्ताः - अनुवशास्सन्तः मनुष्याः प्रशंसन्ति इत्यर्थः । प्रशासन इत्येतत् यजमानं देवा इत्यत्र, दर्वी पितर इत्यत्रापि सम्बद्ध्यते । अन्वायत्ता इति पदं देवमनुष्यपितृसाधारणम् । द्वितीयान्तपदानां प्रशंसन्ति इत्यनेनान्वयः। तथा च परमात्माज्ञया यागं कुर्वाणम् अन्वायत्तास्सन्तो देवाः प्रशंसन्ति । परमात्माज्ञया प्रवृत्तं दर्वीहोममन्वायत्तास्सन्तः पितरः प्रशंसन्तीत्यर्थः । एवमेव व्याख्यातं व्यासार्यैः ॥ ८ ॥"
                            }
                        ]
                    },
                    {
                        "verse_number": 42,
                        "original_text": "यो वा एतदक्षरं गार्ग्यविदित्वाऽस्मिंल्लोके जुहोति यजते तपस्तप्यते बहूनि वर्षसहस्राणि, अन्तवदेवास्य तद्भवति । यो वा एतदक्षरं गार्ग्यविदित्वाऽस्मात् लोकात् प्रैति, स कृपणः । अथ य एतदक्षरं गार्गि विदित्वाऽस्माल्लोकात् प्रैति, स ब्राह्मणः ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- यो वा एतदक्षरम् इत्यादि । उक्ताक्षरपरब्रह्मज्ञानमन्तरेण क्रियमाणं होमयज्ञबहुकालसाध्य तप आदिकं सर्वमप्यस्य कर्तुः अन्तवदेव - नश्वरफलसाधनं भवतीत्यर्थः । योवा- - - स कृपणः । तद्ज्ञानमन्तरेण लोकादस्माल्लोकान्तरं गतस्यापि शोच्यता भवतीत्यर्थः । कृपणः - शोच्यः । 'तदज्ञानात्। संसारो भवतीति यावत् ।यो वा एतदक्षरं गार्गि विदित्वाऽस्माल्लोकात् प्रैति ब्रह्मज्ञानवान् म्रियते, सः ब्राह्मणः ब्रह्मवित् ब्रह्मणः अनुभविता । मुक्त इति यावत् । 'तथा' च भगवता भाष्यकृता, यो वा\nएतदक्षरं गार्गि इत्येतत् व्याकुर्वता, यदज्ञानात् संसारप्राप्तिः, यद्ज्ञानाञ्चामृतत्वप्राप्तिः, तदक्षरं\nपरं ब्रह्म इति भाषितम् ॥ ९ ॥"
                            }
                        ]
                    },
                    {
                        "verse_number": 43,
                        "original_text": "तद्वा एतदक्षरं गार्ग्यदृष्टं द्रष्ट्र श्रुतँश्रोत्रमतं मन्त्रविज्ञातं विज्ञातृ । नान्यदतोऽस्ति द्रष्टृ नान्यदतोऽस्ति श्रोतृ नान्यदतोऽस्ति मन्तृ, नान्यदतोऽस्ति विज्ञातृ । एतस्मिन्नु खल्वक्षरे गार्ग्याकाश ओतश्च प्रोतश्चेति ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तद्वा एतदक्षरम् इत्यादि । अयोगिभिरदृश्यं सत् द्रष्टृ - रूपादि साक्षात्कर्तृ । एवमश्रुतममतमविज्ञातमित्यत्राप्ययोगिभिरिति योज्यम् । योगिविषये, द्रष्टव्यश्श्रोतव्यो\nमन्तव्यो निदिध्यासितव्यः इत्युक्तेः । श्रोतृ - शब्दसाक्षात्कर्तृ । मन्तृ - मन्तव्यसाक्षात्कर्तृ । विज्ञातृ - अध्यवसेयसाक्षात्कर्तृ । नान्यदतोऽस्तीति । अत्रापि अन्तर्यामिब्राह्मण- व्याख्यानोक्तरीत्या अन्यशब्दस्य तत्सदृशपरत्वमेव । यथा, चोल एव भूपतिः, नान्यः, इत्युक्तेः तत्सदृशभूपतिनिषेधपरत्वम्, एवमिहापि अदृष्टत्वादिविशेषितनिरुपाधिक- द्रष्टृत्वाश्रयस्य परमात्मनः सदृशं किमपि नास्तीत्येवार्थः । यद्वा-यथा एतदक्षरम् अन्यैरदृष्टं सत् स्वव्यतिरिक्त, समस्तद्रष्टृस्वव्यतिरिक्तसमस्ताधारभूतञ्च, एवमनेनाक्षरेण अदृष्टम् एतस्याक्षरस्य आधारभूतमेतस्य द्रष्टृ नास्तीत्यर्थः । पूर्वव्याख्यायां समनिषेधः, अस्यां व्याख्यायामधिकनिषेधः फलति । न च, नेह नानाऽस्ति इतिवत् नान्यदतोऽस्ति इत्यादि वाक्यस्यापि अब्रह्मात्मकवस्तुनिषेधपरत्वोपपत्ती समाभ्यधिक निषेधपरतया' व्याख्यानं किमर्थमिति वाच्यम् । तद्वदत्रैक्यविधिशेषत्वाभावेन समाभ्यधिकनिषेधपरत्वस्यैव युक्तत्वात् । उपसंहरति - एतस्मिन्न खल्वक्षरे गार्ग्याकाश ओतश्च प्रोतश्चेति । स्पष्टोऽर्थः । इतिशब्दः प्रतिवचनसमाप्तौ ॥ १० ॥"
                            }
                        ]
                    },
                    {
                        "verse_number": 44,
                        "original_text": "[गार्ग्या याज्ञवल्क्य प्रशंसा]\nसा होवाच ब्राह्मणा भगवन्तः। तदेव बहमन्येध्वं यदस्मान्नमस्कारेण मुच्येध्वम् । न वै जातु युष्माकमिमं कश्चित् ब्रह्मोद्यं जेतेति । ततो ह वाचक्नव्युपरराम ॥ ११॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं याज्ञवल्क्येन प्रत्युक्ता वाचक्नवी तदुक्तम् अभ्युपगम्य ब्राह्मणान् दृष्ट्वा आहेत्याह- सा होवाच । उक्तमेवाह - ब्राह्मणाः - - -मुच्येध्वम् । हे भगवन्तः ब्राह्मणाः! यूयं तदेव बहुमन्येध्वम् । किं तत्? यदस्मात् - याज्ञवल्क्यात् नमस्कारेण मुच्येध्वं - नमस्कारं कृत्वा मुच्यध्वमिति यत् - मुक्ता भवत इति यदित्यर्थः । तदेव बहुमन्येध्वमित्यन्वयः । न कदाचिदप्यस्य याज्ञवल्क्यस्य पराजयः शङ्कनीयः । अतो नमस्कारं कृत्वा अस्मान्मुक्ता भवत इत्यर्थः । मन्येध्वं मुच्येध्वमिति लिङ्मध्यमबहुवचनम् न वै जातु युष्माकमिमं कश्चित् ब्रह्मोद्यं जेतेति । युष्माकं मध्ये इमं - याज्ञवल्कयं कश्चिदपि ब्रह्मोद्यं - ब्रह्मवादं प्रति जेता नैवास्ति इत्यर्थः । ततो ह वाचक्नवी उपरराम । एवं ब्राह्मणान् प्रति उक्त्वा तूष्णीं बभूव इत्यर्थः ॥\n[अक्षराधिकरणविचारः]\nइदञ्च ब्राह्मणं समन्वयाध्याये तृतीयपादे चिन्तितम् । एतद्वै तदक्षरं गार्गि ब्राह्मणा\nअभिवदन्ति इत्यत्र अक्षरशब्दितं प्रधानमेव । अक्षरात् परतः परः (मुं.उ.२-१-२) इत्यादौ अक्षरशब्दस्य प्रधाने प्रयोगात्; अस्थूलम् इत्यादिनिषेधानाञ्च स्थूलत्वादिप्रसक्तिमति अचेतने सामञ्जस्यात् कस्मिन्नु खल्वाकाश ओतश्च प्रोतश्च इत्याकाशाधारत्वेन प्रश्नस्य आकाशोपादानतया तदाधारभूतप्रधानविषयत्वौचित्याच्चेत्येवं प्राप्ते- उच्यते - अक्षरमम्बरान्तधृतेः (ब्र.सू.१-३-९) अक्षरं परं ब्रह्म । अम्बरान्तधृतेः । अम्बरस्य आकाशस्य अन्तः - पारभूतं प्रधानम् तद्धारकत्वात् इत्यर्थः । अयं भावः - कस्मिन्नु खल्वाकाश ओतश्च प्रोतश्च इत्यत्राकाशो न वायुप्रकृतिभूताकाशः, अपि तु अव्याकृताकाशः । यदूर्ध्वं गार्गि! दिवो यदर्वाक् पृथिव्याः यदन्तरा द्यावापृथिवी इमे\nयद्भूतञ्च भवञ्च भविष्यच्चेत्याचक्षते आकाश एव तदोतञ्च प्रोतञ्च इति कालत्रयवर्ति- विकाराधारतया उच्यमानत्वस्य भूताकाशे असम्भवेनाव्याकृताकाश एव सम्भवात् । तस्याप्याधारतया निर्दिश्यमानमक्षरं परमेव ब्रह्म भवितुमर्हति । ननु जीवस्याप्यचेतनाधारत्वसंभवात् जीव एवाक्षरशब्दितः किं न स्यादित्यत्रोत्तरम् - सा च प्रशासनात् (ब्र.सू.१-३-१०) । सा च अम्बरान्तधृतिः, एतस्य वा अक्षरस्य प्रशासने\nगार्गी सूर्याचन्द्रमसौ विधृतौ तिष्ठतः इत्यादिना प्रशासनाधीनाऽत्र श्रूयते । प्रकृष्टं शासनं प्रशासनम् । शासनस्य प्रकर्षश्च असङ्कुचितसर्वविषयत्वम् । ततश्चासङ्कुचित- चिदचिच्छासनं परमात्मधर्मः । अन्यभावव्यावृत्तेश्च (ब्र.सू.१-३-११) तद्वा एतदक्षरं गार्ग्यदृष्टं द्रष्टृ इत्यादिना उपदिश्यमानैः इतरादृष्टत्वे सति सर्वद्रष्टृत्वादिरूपैर्धर्मैः परमात्मान्यप्रकृतिजीवभाव'व्यावृत्तेश्च परमात्मैवेति स्थितम् ।\n[आनन्दाद्यधिकरणविचारः]\nतथा गुणोपसंहारपादे - एतद्वै तदक्षरं गार्गि! ब्राह्मणा अभिवदन्ति अस्थूलमनण्वह्र स्वम्\nइत्यादिनिर्दिष्टाः अक्षरसम्बन्धिनः अस्थूलत्वादयः प्रपञ्चप्रत्यनीकतारूपाः सर्वकर्मत्व सर्वकामत्वादिवत् सर्वासु परविद्यासु नोपसंहर्तव्याः । उपसंहारे प्रमाणाभावात् । ननु स्वरूपनिरूपकाणां सत्यत्वज्ञानत्वादिधर्माणां सर्वपरविद्योसंहारस्य, आनन्दादयः प्रधानस्य\n(ब.सू.३-३-११) इत्यधिकरणसिद्धत्वात्, तद्वदेव अस्थूलत्वादिकं किं न स्यादिति चेन्न- सत्यत्वादिकमन्तरेण ब्रह्मस्वरूपस्यैव प्रत्येतुमशक्यतया सत्यत्वादेः सर्वविद्योपसंहारेऽपि अस्थूलत्वादीनाम् अभावरूपाणाम्, लब्धरूपे क्वचित् किञ्चित् तादृगेव निषिध्यते इति न्यायेन ब्रह्मप्रतीत्यनन्तरभाविप्रतीतिकानां ब्रह्मस्वरूपप्रतीत्युपयोगित्वाभावेन सर्वपर- विद्योपसंहारे प्रमाणाभावादिति प्राप्ते - उच्यते -अक्षरधियां त्चवरोधः सामान्यतद्भावाभ्यामौपसदवत् तदुक्तम्\n(ब्र.सू.३-३-३३)। अक्षरब्रह्मसम्बन्धिनीनाम् अस्थूलत्वादि धियां सर्वासु परविद्यास्ववरोधः - सङ्ग्रहणं कर्तव्यम् । कुतः? सामान्यतद्भावभावाभ्याम् । सर्वेषूपासनेषु उपास्यस्याक्षरब्रह्मणः समानत्वात्, अस्थूलत्वादीनां ब्रह्मप्रतिपत्तौ अन्तर्भावाच्च इत्यर्थः । यथा सत्यत्वादिक- मन्तरेण ब्रह्मस्वरूपं प्रतिपत्तुमशक्यम् , तथा अस्थूलत्वादिकमन्तरेण जीवव्यावृत्तं ब्रह्मस्वरूपं सत्यज्ञानादिवाक्यैनं प्रतिपत्तुं शक्यम् । सत्यत्वादेः प्रत्यगात्मसाधारणत्वेन प्रत्यगात्म- व्यावृत्तत्वाभावात् । स्थूलत्वादिहेयानर्हत्वं तु न जीवसाधारणम् । ततश्च अस्थूलत्वादीनां निषेधरूपतया सत्यादिवाक्यजन्यब्रह्मप्रतीत्युपजीवकत्वेऽपि स्वेतरसमस्तव्यावृत्तब्रह्मस्वरूप- प्रतीतेः अस्थूलत्वादिकमन्तरेणासम्भवात् अस्थूलत्वादिकं सकलपरविद्योपसंहार्यमेव । इयदामननात् (ब्र.सू.३-३-३४)। आभिमुख्येन मननं आमननम् । ध्यानमिति यावत् । आमननात् ध्यानाद्धेतोः ध्यानार्थमियदेवापेक्षितम् ; न सर्वकर्मत्वसर्वकामत्वा- दिकमपि । तेन विनापि इतरव्यावृत्तब्रह्मस्वरूपस्य प्रत्येतुं शक्यतया न सर्वकर्मत्वादेः सर्वपरविद्योपसंहारः । अपितु यत्र प्रकरणे आम्नातम्, तत्रैव व्यवतिष्ठते । अस्थूलत्वादिकं तु सामर्थ्यरूपलिङ्गवशात् सर्वविद्यानुयायि। अत एव हि, संभृतिद्युव्याप्त्यपि चातः\n(ब्र.सू.३-३-२३) इत्यधिकरणे व्याप्त्यादेः सामर्थ्यवशात् अल्पायतनविद्यासु न निवेश इत्युक्तम् । तत्र हि-\n[संभृत्यधिकरणविचारः]\nब्रह्म ज्येष्ठा वीर्या संभृतानि ब्रह्माग्र ज्येष्ठं दिवमाततान । ब्रह्म भूतानां प्रथमो हि\nजज्ञे तेनार्हति ब्रह्मणा स्पर्धितुं कः इति राणायनीयानां खिलेषु मन्त्रः श्रूयते । अस्य मन्त्रस्यायमर्थः- ब्रह्म - ब्रह्मणा इत्यर्थः । व्यत्ययश्छान्दसः । ज्येष्ठा - ज्येष्ठानि । शेः, शेश्छन्दसि (पा.सू.३-१.७०) इति लोपे (सुपां सुलुक् - पा.सू.७-१-३९ इति लुकि) न लोपे च रूपम् । वीर्या - वीर्याणि । संभृतानि - धृतानि । तथा च ब्रह्मणा बहूनि श्रेष्ठानि वीर्याणि धृतानि इत्यर्थः । ब्रह्माग्रे ज्येष्ठं दिवमाततान - तच्च ज्येष्ठं ब्रह्म अग्रे - इन्द्रादिजन्मनः प्रागेव दिवम् - स्वर्गम् आततान - व्याप्तवत् । किञ्च, ब्रह्म देवानां प्रथमो हि जज्ञे । ब्रह्म देवानामुत्पत्तेः प्रागपि विद्यमानमित्यर्थः । तेनार्हति ब्रह्मणा स्पर्धितुं कः । तादृशेन ब्रह्मणा कः स्पर्धितुं क्षमेत इत्यर्थः । अत्र परिच्छेदातीते ब्रह्मणि धुव्यापकत्वादिकथनस्य स्वरूपोपदेशार्थत्वाभावेन उपासनार्थत्वस्य सिद्धतया स्वप्रकरणे उपासनाद्यश्रवणेन अनारभ्याधीतस्य द्युव्यापनादेः प्रकरणान्तर श्रुतविद्यार्थत्वे वक्तव्ये नियामकाभावात् अस्थूलत्वादिवत् सत्यत्वादिवच्च सर्वविद्यार्थत्वे प्राप्ते उच्यते - संभृतिद्युव्याप्त्यपि चातः\n(ब.सू. ३-३-२३) । संभृतिद्युव्याप्तीति समाहारद्वन्द्वत्वादेकवद्भावः । संभरणं द्युव्यापनञ्च तत्तत् स्थानवशात् व्यवतिष्ठते । अल्पस्थानासु दहरशण्डिल्यादिविद्यासु अल्पत्व द्युव्यापकत्वयोः विरोधात् लिङ्गवशात् अल्पायतनानवरुद्धविद्यास्वेव व्यवतिष्ठते । न चैवमल्पायतनासु दहरशाण्डिल्यादिविद्यासु आनन्त्यस्यापि उपसंहारासम्भवेन सत्यत्व- ज्ञानत्वानन्तत्वादेः सर्वविद्यानुयायित्वस्य, आनन्दादयः प्रधानस्य इत्यधिकरणसिद्धस्य विरोधः स्यादिति वाच्यम् - स्वाभाविकानन्त्यस्य औपाधिकाल्पायतनत्वस्य चानुसन्धाने विरोधाभावात् । इह द्युपरिच्छिन्नत्वरूप द्युव्यापकत्वस्य च हृदयाद्यल्पायतनावच्छिन्नत्वस्य चौपाधिकतया परस्परविरुद्धौपाधिकपरिमाणद्वयानुसन्धानविरोधात् । इति हि तत्र स्थितम् । प्रकृतमनुसरामः ॥ ११ ॥ ॥ इति पञ्चमाध्याये अष्टमब्राह्मण प्रकशिका ॥"
                            }
                        ]
                    },
                    {
                        "verse_number": 45,
                        "original_text": "पञ्चमाध्याये नवमब्राह्मणम् शाकलब्राह्मणम् \n[शाकल्येन देवताविषयकप्रश्नः] \nअथ हैनं विदग्धः शाकल्यः पप्रच्छ, कति देवा याज्ञवल्क्येति । स हैतयैव निविदा प्रतिपेदे, यावन्तो वैश्वदेवस्य निविद्युच्यन्ते, प्रयश्च त्री च शतात्रयश्च त्रीच सहस्रति । ओमिति होवाच, कत्येव देवा याज्ञवल्क्येति । त्रयस्त्रिंशदिति । ओमिति होवाच; कत्येव देवा याज्ञवल्क्येति । षडिति । ओमिति होवाच, कत्येवदेवा याज्ञवल्क्येति । त्रय इति । ओमिति होवाच; कत्येव देवा याज्ञवल्क्येति । द्वाविति । ओमिति होवाच, देवा याज्ञवल्क्येति । अध्यर्ध इति । ओमिति होवाच; कत्येव देवा याज्ञवल्क्येति । एक इति । ओमिति होवाच कतमे त्रयश्च त्री च शता त्रयश्च त्री च सहस्रति ॥ १॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ हैनं....पप्रच्छ इति । शकलस्यापत्यं शाकल्यः । विदग्धः समर्थम्मन्यः इति यावत् । प्रश्नमेवाह - कति देवा याज्ञवल्क्येति । किं संख्याका देवा इत्यर्थः । स हैतयैव निविदा प्रतिपेदे । सः- एवं पृष्टो याज्ञवल्कयः एतया - वक्ष्यमाणयैव निविदा देवतासङ्ख्या प्रतिपेदे - प्रत्यपादयत् । उक्तवानिति यावत् । तदेव व्याकरोति यावन्तो.....निविद्युच्यन्ते इति । वैश्वदेवस्य शास्रस्य निविदि - निविन्नाम वैश्वदेवशस्रे शस्यमानः देवतासङ्ख्यावाचकपदयुक्तमन्त्रविशेषः । तस्यां निविदि यावन्तो देवाः श्रूयन्ते, तावन्तो देवा इत्यर्थः । कियन्त तत्रोच्यन्ते इत्यत्राह - त्रयश्च त्री च शता सहस्रेति । त्रयश्च त्री च शता - त्रयश्च त्रीणि शतानि इत्यर्थः । उभयत्र सूपां सुलुक्\n(पा.सू.७-१-३९) इत्यादिना पूर्वसवर्णादेशः । त्र्यधिका त्रिशतीत्यर्थः । एवमुत्तरत्रापि । त्रयश्च त्री च सहस्रा । त्र्यधिका त्रिसहस्रीति यावत् । उक्तमङ्गीकरोति शाकल्यः ओमिति । उवाच । 'विदग्ध' इति शेषः । पुनरपि सूक्ष्मदृष्ट्या पृच्छति कत्येव देवा याज्ञवल्क्येति । उत्तरमाह - त्रयस्त्रिंशदिति । शाकल्योऽङ्गी करोति ओमिति । पुनरपि सूक्ष्मदृष्ट्या पृच्छति कत्येव । याज्ञवल्क्य उत्तरमाह षडिति । अभ्युपगच्छति ॥ ओमिति । एवमुत्तरत्रापि द्रष्टव्यम् । अध्यर्ध इति । एक इति शेषः। अर्धाधिक एक इत्यर्थः । शिष्टं स्पष्टम् । एवं देवता सङ्कोच विकासविषयां संख्यां पृष्ट्वा संख्येयस्वरूपं पृच्छति शाकल्यः; कतमे ते- सहस्रेति । पूर्ववदर्थः ॥ १ ॥"
                            }
                        ]
                    },
                    {
                        "verse_number": 46,
                        "original_text": "[देवतासंख्याविवरणम्] \nस होवाच महिमान एवैषामेते त्रयस्त्रिंशत्त्वेव देवा इति कतमे ते त्रयस्त्रिशदिति । अष्टौ वसवः एकादशरुद्राः, द्वादशादित्यास्त एकस्त्रिंशत् इन्द्रश्चैव प्रजापतिश्च त्रयस्त्रिंशाविति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच इति । अत्र याज्ञवल्क्य उत्तरमाहेत्यर्थः । तदेवाह - महिमान - - देवा इति । एषां - त्रयस्त्रिंशतो देवानामेते षडधिकत्रिशताधिकत्रिसहस्रभेदाः महिमान एव - गुणभूता इत्यर्थः । तथैव व्यासार्यैः विरोधः कर्मणि (ब्र.सू.१-३-२६) इति सूत्रे उक्तम् । तस्मात् त्रयस्त्रिंशदेव देवा इत्यर्थः । पृच्छति कतमे ते त्रयस्त्रिंशदिति । उत्तरम् । अष्टौ वसवः । स्पष्टम् इन्द्रश्चैव प्रजापतिश्च त्रयस्त्रिंशाविति । त्रयस्त्रिंशतः\nपूरणौ इत्यर्थः । इन्द्रो द्वात्रिंशः । प्रजापतिः त्रयस्त्रिंश इत्यर्थः ॥ २ ॥"
                            }
                        ]
                    },
                    {
                        "verse_number": 47,
                        "original_text": "[वसूनां विवरणम्] \nकतमे वसव इति? अग्निश्च पृथिवी च वायुश्चान्तरिक्षं च आदित्यश्च द्यौश्च चन्द्रमाश्च नक्षत्राणि च एते वसव एतेषु हीदं सर्वं वसु हितमिति तस्माद्वसव इति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनः पृच्छति कतमे वसव इति । अष्टौ वसव इत्युक्ता वसवः के इत्यर्थः । उत्तरम् । अग्निश्च पृथिवी - - - वसवः । स्पष्टम् । उक्तानां वसुत्वमुपपादयति - एतेषु - - इति । यस्मात् एतेषु - अग्नयादिषु सर्वमिदं वसुशब्दवाच्यं धनं हितं -\nनिहितम् , ते तस्मात् 'वसवः' इत्युच्यन्त इत्यर्थः । अस्मिन् प्रकरणे अग्निपृथिव्यादिशब्दाः तत्तदभिमानिदेवता परा इति द्रष्टव्यम् ॥ ३ ॥"
                            }
                        ]
                    },
                    {
                        "verse_number": 48,
                        "original_text": "[रुद्रदेवतासङ्ख्या] \nकतमे रुद्रा इति दशेमे पुरुषे प्राणा आत्मैकादशस्ते यदस्माच्छरीरान्मर्त्या- दुत्क्रामन्त्यथरोदयन्ति तद्यद्रोदयन्ति तस्माद्बुद्रा इति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पृच्छन्ति कतमे रुद्रा इति । एकादश रुद्रा इत्युक्ता के इत्यर्थः । उत्तरं - दशमे पुरुषे प्राणा आत्मैकादशः । ज्ञानकर्मेन्दियाणि दश पुरुषस्थानानि - दशमे\nदशेमे इत्यर्थः । दशेमे पुरुषे इति पाठे स्पष्टोऽर्थः । एकादशं तु आत्मा -मन इत्यर्थः । ते प्राणाः यदा अस्मात् मर्त्यात् - मरणधर्मकात् शरीरादुत्क्रामन्ति, अथ तदा म्रियमाणं पुरुषं रोदयन्तीति 'रुद्रा' इत्यर्थः ॥ ४ ॥"
                            }
                        ]
                    },
                    {
                        "verse_number": 49,
                        "original_text": "[आदित्य विशेषकथनम्] कतम आदित्या इति । द्वादश वै मासाः संवत्सरस्य एत आदित्या एते हीदँ सर्वमाददाना यन्ति ते यदिदँ सर्वमाददाना यन्ति तस्मादादित्या इति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पृच्छति कतम आदित्या इति । द्वादशादित्या इत्युक्ताः के इत्यर्थः । उत्तरं द्वादश वै- - - इति । स्पष्टम् । तेषामादित्यत्वमुपपादयति । एते हीदं- - -इति।\nएते हि मासा इदम् - उत्पत्तिमतां जीवितं सर्वमाददानाः अपहरन्तो यन्ति गच्छन्ति । तस्मादादित्या इत्यार्थः ॥ ५ ॥"
                            }
                        ]
                    },
                    {
                        "verse_number": 50,
                        "original_text": "[इन्द्रादिस्वरूपविशेषकथनम्] कतम इन्द्रःकतमः प्रजापतिरिति स्तनयित्नुरेवेन्द्रो यज्ञः प्रजा पतिरितिकतमः स्तनयित्नुरित्यशनिरिति कतमो यज्ञ इति पशव इति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- कतम इन्द्रः कतम प्रजापतिः इति प्रश्नः । स्तनयित्नुरेवेन्द्रो यज्ञः प्रजापतिः इत्युत्तरम् । कतमः स्तनयित्नुः इति पुनः प्रश्नः । अशनिः इत्युत्तरम् । कतमो यज्ञ इति प्रश्नः । अत्रोत्तरम् पशव इति। यज्ञ साधनत्वात् पशव एव यज्ञ इत्युच्यन्ते इत्यर्थः ॥ ६ ॥"
                            }
                        ]
                    },
                    {
                        "verse_number": 51,
                        "original_text": "[षट्देवतास्वरूपकथनम्] कतमे षडिति । अग्निश्च पृथिवी च वायुश्चान्तरिक्षञ्च आदित्यश्च द्यौश्च । एते षट् । एते ही सर्वगँ षडिति ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- कतमे षडिति प्रश्नः । षडित्युक्ता देवा के इत्यर्थः । एवमग्रेऽपि । उत्तरम् । अग्निश्च पृथिवी च वायुश्चान्तरिक्षं च आदित्यश्च द्यौश्च एते घडेते हीदं सर्वं षडिति । उक्तमिदं सर्वम् एते षट् । एते अग्नयादयः । अत एव एते षडित्यर्थः ॥ ७ ॥"
                            }
                        ]
                    },
                    {
                        "verse_number": 52,
                        "original_text": "[देवतात्रयस्वरूपकथनम्] कतमे ते त्रयो देवा इति । इम एव त्रयो लोकाः । एषु हि इमे सर्वे देवा इति । कतमौ तौ द्वौ देवाविति । अन्नञ्चैव प्राणश्चेति । कतमोऽध्यर्ध इति । योऽयं पवत इति ॥८॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - कतमे ते त्रयो देवा इति प्रश्नः । उत्तरम् इमे एब त्रयो लोकाः देवा इति । सर्वदेवाश्रयत्वात् त्रय एव लोका देवा इत्यर्थः । प्रश्नः कतमौ तौ द्वौ देवौ\nइति । उत्तरम् अन्नञ्चैव प्राणश्चेति । कतमोऽध्यर्ध इति प्रश्नः । उत्तरं योऽयं पवत\nइति । वायुरेब इत्यर्थः ॥ ८ ॥"
                            }
                        ]
                    },
                    {
                        "verse_number": 53,
                        "original_text": "[अध्यर्धस्वरूपविवरणम्] तवाहुर्यदयमेक एवेव पवते अथ कथमध्यर्ध इति । यदिदमस्मिन्निदै सर्वमध्यारध्यात् तेनाध्यर्ध इति । कतम एको देव इति । प्राण इति । स ब्रह्म त्पवित्याचक्षते ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदाहुर्यदयमेक - - - इति । यत् - यस्मादयं वायुरेक एव पवते, तत् कथमिवाध्यर्ध इति शङ्कायाम् एवमुत्तरमाहुरित्यर्थः । तदेवोत्तरमाह यदिदमस्मिन् - - इति । अध्यार्ध्नोत् । ऋधु वृद्धौ (धा.पा.१२४६) अधिकवृद्धिं यस्मिन् वायाविदं जगत् प्राप्तम् । तेनायं वायुरध्यर्ध इत्युच्यत इत्यर्थः । कतम एको देव इति प्रश्नः । उत्तरं प्राण इति । ननु प्राणः पवमान पर्यायः । स च अध्यर्ध इत्युक्तः कथमेक इत्युच्यत इत्यत्राह - स ब्रह्म त्यदित्याचक्षते । अत्र प्राणशब्देन, त्यत् - अन्यत् सर्व विलक्षणं ब्रह्मेति यदाहुः, तदेवोच्यत इत्यर्थः । ततश्च ब्रह्मणो महिमानः सर्वे देवा इति पर्यवसितोऽर्यः ॥ १ ॥"
                            }
                        ]
                    },
                    {
                        "verse_number": 54,
                        "original_text": "[एकस्यैव प्राणस्य अष्टविधभेदः] पृथिव्येव यस्यायतनमग्निर्लोको मनोज्योतिः । यो वै तं पुरुषं विद्यात् सर्वस्यात्मनः परायणम्। स वै वेदिता स्याद्याज्ञवल्क्य । वेद वा अहं तं पुरुषँ सर्वस्य आत्मनः परायणम्, यमात्थ । य एवायँ शारीरः पुरुषः स एषः । यदैव शाकल्य तस्य का देवतेति । अमृतमिति होवाच ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - शाकल्यः पृच्छति - पृथिव्येव - - - याज्ञवल्क्य । यस्य पृथिव्येव आयतनम् - आधारः । शरीरमिति यावत् । यस्याग्निलोकः । लोक्यते अनेनेति लोकः । दर्शनसाधनम् इत्यर्थः । अग्निना हि पश्यति । मनोज्योतिः । मन एव ज्योतिः सङ्कल्प- विकल्पादिकार्यकारि यस्य सः मनोज्योतिः । पृथिव्यायतनकत्वेनाग्निदर्शनसाधनकत्वेन मनसा सङ्कल्पयितृत्वेन च सर्वात्मनां सर्वजीवानां परायणः परमप्राप्यभूतः पुरुषशब्दितः परमात्मा वेद्य इति सिद्धम् । तत्र कीदृशविशेषणविशिष्टः परमात्मा पृथिव्यायतनकत्वेन अग्निदर्शनसाधनकत्वेन मनसा सङ्कल्पयितृत्वेन च ध्यातव्य इति प्रश्नस्य फलितार्थः । ईदृशः परमात्मा पृथिव्यायतनकत्वादिना ज्ञातव्य इति यो ज्ञाता, स एव ज्ञाता हे याज्ञवल्क्य। नान्य इत्यर्थः । एवमुक्तो याज्ञवल्क्य आह - वेद वा - - - यमात्थ । वैशब्द\nएवार्थः । अहं सर्वस्यात्मनः परायणं पृथिव्याद्यायतनकत्वादिना उपास्यं यं त्वं वदसि, तमहं जानाम्येव इत्यर्थः । कोऽसावित्यत्राह - य एवायं शारीरः पुरुषः स एषः । शारीरः - जीवः । तदन्तर्यामीति यावत् । यद्वा शारीरः- जगच्छरीरकः । ततश्च जगच्छरीरकत्वविशिष्टः सर्वात्मपरायणभूतः पुरुषशब्दितः परमात्मा पृथिव्यायतनकत्वादिना ध्यातव्य इत्यर्थः । एवं तस्योत्तरमुक्त्वा अस्मिन् विषये ज्ञेयं विशेषणान्तरं याज्ञवल्क्यः स्वयं पृच्छति - वदैव शाकल्यः तस्य का देवतेति । तस्य पृथिव्यायतनत्वादिवेदितुः उपास्य देवता का, पुनरपि किङ्गणविशिष्टा किंरूपविशिष्टा ध्यातव्या । तत् शाकल्य! त्वं वद इत्यर्थः । उत्तरमाह शाकल्यः अमृतमिति । अमृतमिति संज्ञया अमृतत्व- गुणेन वा विशिष्टा ध्यातव्या इत्यर्थः । स त आत्माऽन्तर्याम्यमृतः इति अन्तर्यामिणः अमृतत्वावेदनादिति द्रष्टव्यम् । यद्वा याज्ञवल्क्य आह - वदैव शाकल्य इति । हे शाकल्य! वदैव - पृच्छैव । यत् प्रष्टव्यम्, तत् सर्वं पृच्छ इत्यर्थः । तस्य का देवता इति\nशाकल्यप्रश्नः । अमृतमिति याज्ञवल्क्यस्योत्तरम् । एवमुत्तरत्रापि द्रष्टव्यम् ॥ १० ॥"
                            }
                        ]
                    },
                    {
                        "verse_number": 55,
                        "original_text": "काम एव यस्यायतनं हृदयं लोको मनोज्योतिः । यो वै तं पुरुषं विद्यात् सर्बस्यात्मनः परायणम्, स वै वेदिता स्याद्याज्ञवल्क्य । वेद वा अहं तं पुरुषँ सर्वस्यात्मनः परायणम्, यमात्थ । य एवायं काममयः पुरुषः स एषः । वदैव शाकल्य तस्य का देवतेति । स्रिय इति होवाच ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - काम एव यस्यायतनम् । काममय इति । काम शरीरक इत्यर्थः । स्रिय इति होवाच इति । स्रि संज्ञकतया ध्यातव्य इत्यर्थः ॥ ११ ॥"
                            }
                        ]
                    },
                    {
                        "verse_number": 56,
                        "original_text": "रूपाण्येव यस्यायतनं चक्षुर्लोको मनोज्योतिर्यो वै तं पुरुषं विद्यात्सर्वस्यात्मनः परायणँ स वै वेदिता स्याद्याज्ञवल्क्य वेद वा अहं तं पुरुषँ सर्वस्यात्मनः परायणं यमात्थ य एवासावादित्ये पुरुषः स एष वदैव शाकल्य तस्य का देवतेति सत्यमिति होवाच ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- रूपाण्येव यस्यायतनम् - - सत्यमिति होवाच इति । तद्यत् सत्यमसौ\nस आदित्यो य एष एतस्मिन् मण्डले पुरुषः इति श्रुतेरिति भावः ॥ १२ ॥"
                            }
                        ]
                    },
                    {
                        "verse_number": 57,
                        "original_text": "आकाश एव यस्यायतनं श्रोत्रं लोको मनोज्योतिः । यो वै तं पुरुषं विद्यात् सर्वस्यात्मनः परायणम्, स वै वेदिता स्याद्याज्ञवल्क्य । वेद वा अहं तं पुरुष सर्वस्य आत्मनः परायणम्, यमात्थ । य एवायं श्रोत्रः प्रातिश्रुत्कः पुरुषः, स एषः । वदैव शाकल्य तस्य का देवतेति । दिश इति होवाच ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- आकाश एव यस्यायतनम् । श्रोत्रः प्रातिश्रुत्कः इति । प्रातिश्रुत्कः - प्रतिध्वनिविशिष्टः । श्रोत्रः - श्रोत्रेण अनुभूयमानः । श्रोत्रानुभूयमानत्वञ्च परमात्मनः प्रतिध्वनिद्वारा द्रष्टव्यम् । दिश इति होवाच इति । दिक्च्छरीरकः दिङ्नामको वा उपास्य इत्यर्थः ॥ १३ ॥"
                            }
                        ]
                    },
                    {
                        "verse_number": 58,
                        "original_text": "तम एव यस्यायतनं हृदयं लोको मनोज्योतिः । यो वै तं पुरुषं विद्यात् सर्वस्यात्मनः परायणम्, स वै वेदितास्याद्याज्ञवल्क्य । वेद वा अहं तं पुरुषं सर्वस्य आत्मनः परायणम्, यमात्थ । य एवायं छायामयः पुरुषः, स एषः । वदैव शाकल्य तस्य का देवतेति । मृत्युरिति होवाच ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. तम एव यस्यायतनम् । छायामयः - छायाशरीरकः इत्यर्थः । मृत्युरिति होवाच इति । मृत्युसंज्ञिक इत्यर्थः । बालाक्यजातशत्रुसंवादे छायापुरुषे मृत्युरिति वा"
                            }
                        ]
                    },
                    {
                        "verse_number": 59,
                        "original_text": "अहमेवमुपास इति दर्शनादिति भावः ॥ १४ ॥ रूपाण्येव यस्यायतनं चक्षुर्लोको मनोज्योतिः । यो वै तं पुरुषं विद्यात् सर्वस्यात्मनः परायणम् स वै वेदिता स्याद्याज्ञवल्क्य । वेद वा अहं तं पुरुषं सर्वस्यात्मनः परायणम्, यमात्थ । य एवायमादर्शे पुरुषः स एषः । वदैव शाकल्य तस्य का देवतेति । असुरिति होवाच ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- रूपाण्येव यस्यायतनम् - पूर्वमादित्यपुरुषे रूपसामान्यमुक्तम् इह तु तद्विशेष इति भिदा । असुरिति होवाच इति । बालाकिब्राह्मणे प्रातिश्रुत्कपुरुषे असुत्वमुक्तम् इह तु आदर्शपुरुषे असुत्वम् । तत्र आदर्शपुरुषे रोचिष्णुत्वमुक्तम् ; विधाभेदसम्भवादिति द्रष्टव्यम् । इयांस्तु विशेषः - बालाकिब्राह्मणे ब्रह्मलिङ्गाभावात् तत्रत्यपुरुषशब्दो न ब्रह्मपर्यन्तः । इह तु सर्वात्मत्वपरायणत्वादिरुपब्रह्मलिङ्गात् ब्रह्मपर्यन्तः इति विवेकः । केचित्तु बालाकि ब्राह्मण इव अत्रत्यपुरुषशब्दानामपि ब्रह्मपर्यन्तत्वं नाभ्युपगच्छन्ति । उभयथापि न विरोधः ॥ १५ ॥"
                            }
                        ]
                    },
                    {
                        "verse_number": 60,
                        "original_text": "आप एव यस्यायतनँ हृदयं लोको मनो ज्योतिः। यो वै तं पुरुषं विद्यात्सर्वस्यात्मनः परायणँ स वै वेदिता स्याद्याज्ञवल्क्य । वेद वा अहं तं पुरुषं सर्वस्यात्मनः परायणं यमात्थ । य एवायमप्सु पुरुषः स एषः वदैव शाकल्य तस्य का देवतेति । वरुण इति होवाच ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - आप एव यस्यायतनम् । य एवायम् अप्सु पुरुषः - अप्छरीरक इत्यर्थः । वरुण इति होवाच इति । वरुण नामक इत्यर्थः ॥ १६ ॥"
                            }
                        ]
                    },
                    {
                        "verse_number": 61,
                        "original_text": "रेत एव यस्यायतनं हृदयं लोको मनोज्योतिः । यो वै तं पुरुषं विद्यात् सर्वस्यात्मनः परायणम्, स वै वेदिता स्याद्याज्ञवल्क्य । वेद वा अहं तं पुरुषं सर्वस्यात्मनः परायणम्, यमात्थ । य एवायं पुत्रमयः पुरुषः, स एषः वदैव शाकल्य तस्य का देवतेति । प्रजापतिरिति होवाच ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - रेत एव यस्यायतनम् - स्पष्टम् । उक्ताष्टपुरुषेषु मनोज्योतिष्ट्वं सर्वत्राऽनुगतम्; आयतनानां लोकानां धर्माणाञ्च भेदः ॥ १७ ॥"
                            }
                        ]
                    },
                    {
                        "verse_number": 62,
                        "original_text": "शाकल्येति होवाच याज्ञवल्क्यः। त्वाँ स्विदिमे ब्राह्मणाः अङ्गारावक्षयणकृता३ इति ॥ १८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- शाकल्येति होवाच याज्ञवल्क्यः । एवं प्रतिवादकुपितो याज्ञवल्क्यः शाकल्येति सम्बोध्य तमुवाच इत्यर्थः । तदेवाह - त्वां स्विदिमे इति । स्विदिति वितर्के । इमे नूनं ब्राह्मणाः स्वयं मत्प्रतिवादे भीतास्सन्तः, अङ्गारावक्षयणम् - अङ्गाराः अवक्षीयन्ते - गृहयन्ते येन पात्रेण तदङ्गारातक्षयणम् - तन्नूनं त्वाम् अकृत - कृतवन्तः ब्राह्मणाः त्वं तु न बुध्यसे आत्मानं मया दह्यमानमित्यभिप्रायः ॥ १८ ॥"
                            }
                        ]
                    },
                    {
                        "verse_number": 63,
                        "original_text": "[सदेव सप्रतिष्ठदिकप्रश्नः]\nयाज्ञवल्क्येति होवाच शाकल्य यदिदं कुरुपाञ्चालानां ब्राह्मणानत्यवादीः किं ब्रह्म विद्वानिति? दिशो वेद सदेवाः सप्रतिष्ठा इति यदिशो वेत्थ सदेवाः सप्रतिष्ठाः ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-याज्ञवल्क्येति होवाच शाकल्यः । उवाच -अत्रोत्तरमाह इत्यर्थः। किमिति? यदिदं - - -सप्रतिष्ठाः । कुरुपाञ्चालान् इमान् सर्वान् विदुषः - अत्यवादीः अत्युक्तवानसि अधिक्षिप्तवानसि किल, स्वयं भीताः त्वामङ्गवारावक्षयणं कृतवन्त इति । किं ब्रह्मविद्वान् इति । कीदृशब्रह्मविधावानिति हेतोरेवमधिक्षिपसि ब्राह्मणान् । अहं तु दिशः तदधिष्ठातृदेवताश्च तत्प्रतिष्ठाश्च इति' - एवम्प्रकारेण जाने । त्वमप्यहमिव दिशो देवताः तत्प्रतिष्ठाश्च यदि वेत्सि तर्हि, पृच्छामि वदेत्यर्थः ॥ १९ ॥"
                            }
                        ]
                    },
                    {
                        "verse_number": 64,
                        "original_text": "[प्राचीदिकस्थदेवता तत्प्रतिष्ठा च]\nकिन्देवतोऽस्यां प्राच्यां दिश्यसीति । आदित्यदेवत इति । स आदित्यः कस्मिन्\nप्रतिष्ठित इति चक्षुषीति । कस्मिन्नु चक्षुः प्रतिष्ठितमिति । रूपेष्विति । चक्षुषा हि रूपाणि पश्यति । कस्मिन्नु रूपाणि प्रतिष्ठितानीति । हृदय इति होवाच; यस्मात् हृदयेन हि रूपाणि सर्वोलोको जानाति । तस्मात् हृदये ह्येव रूपाणि प्रतिष्ठितानि भवन्तीति । एवमेवैतद्याज्ञवल्क्य ॥ २० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इत्युक्त्वा, तर्हि पृच्छेत्युक्तः शाकल्यः पृच्छति - किन्देवतोऽस्यां प्राच्या दिश्यसीति । अस्यां प्राच्यां दिशि किन्देवतः त्वमसि? का देवता यस्य सः किन्देवतः । प्राग्दिगधिष्ठातृत्वेन का देवतामुपास्स इत्यर्थः । याज्ञवल्क्य उत्तरमाह - आदित्यदेवत इति । आदित्यो देवता यस्य सः आदित्यदेवतः । प्राच्यां दिशि अधिष्ठातृत्वेनादित्यमहमुपासे इत्यर्थः । शाकल्यः पृच्छति - स आदित्यः कस्मिन् प्रतिष्ठित इति । उत्तरं चक्षुषीति । प्रतिष्ठित इत्यनुषङ्गः । पुनः पृच्छति । कस्मिन्नु चक्षुः प्रतिष्ठितमिति । उत्तरं रूपेष्विति । तत्रोपपत्तिमाह - चक्षुषा हि रूपाणि पश्यति । हि - यस्मात् चक्षुषा रूपाणि पश्यति, अतः चक्षुःस्वविषये प्रतिष्ठितमित्यर्थः पृच्छति - कस्मिन्नु रूपाणि प्रतिष्ठितानीति ।\nउत्तरं हृदय इति होवाच । तत्रोपपत्तिमाह - हृदयेन हि- - । हि यस्माल्लोको हृदयेनैव रूपाणि जानाति, तस्मात्, हृदये हयेव रूपाणि प्रतिष्ठितानि भवन्ति । अन्तःकरण एव वासनात्मना प्रतिष्ठितानि भवन्तीत्यर्थः । उक्तमङ्गीकरोति एवमेवैत- द्याज्ञवल्क्य ॥ २० ॥"
                            }
                        ]
                    },
                    {
                        "verse_number": 65,
                        "original_text": "[दक्षिणदिक्स्थदेवता तत्प्रतिष्ठा च]\nकिन्देवतोऽस्यां दक्षिणायां दिश्यसीति । यमदेवत इति । स यमः कस्मिन्\nप्रतिष्ठित इति । यज्ञ इति कस्मिन्नु यज्ञः प्रतिष्ठित इति? दक्षिणायामिति कस्मिन्नु दक्षिणा प्रतिष्ठितेति । श्रद्धायामिति यदा ह्येव श्रद्धत्तेऽथ दक्षिणां ददाति श्रद्धायाँ ह्येवदक्षिणा प्रतिष्ठितेति । कस्मिन्नु श्रद्धा प्रतिष्ठितेति । हृदय इति होवाच; हृदयेन हि श्रद्धां जानाति हृदये ह्येव श्रद्धा प्रतिष्ठिता भवतीति । एवमेवैतद्याज्ञवल्क्य ॥ २१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथान्यत् पृच्छति किन्देवतो - - - दिश्यसीति पूर्ववदर्थः । उत्तरमाह - यमदेवत इति । पृच्छति स यमः कस्मिन् प्रतिष्ठित इति । उत्तरं दक्षिणायामिति । कस्मिन्नु दक्षिणा प्रतिष्ठिता इति प्रश्नः । श्रद्धायामित्युत्तरम् तत्रोपपत्तिमाह - यदा ह्येव - - प्रतिष्ठितेति । यदा श्रद्धा जायते, तदैव दक्षिणां ददाति । अतः श्रद्धायामेव दक्षिणा प्रतिष्ठिता इत्यर्थः । पृच्छति कस्मिन्नु श्रद्धा प्रतिष्ठितेति हृदय इति होवाच । उत्तरमिति शेषः । तत्रोपपत्तिमाह हृदयेन हि - हृदयेन हि - यस्मात् श्रद्धां जानाति\nकरोति; अतो हृद्येव श्रद्धा प्रतिष्ठिता भवतीत्यर्थः । एवमेवैतद्याज्ञवल्क्यः । पूर्ववत् ॥ २१ ॥"
                            }
                        ]
                    },
                    {
                        "verse_number": 66,
                        "original_text": "[प्रतीचीदिक्स्थदेवता तत्प्रतिष्ठा च]\nकिं देवतोऽस्यां प्रतीच्या दिश्यसीति । वरुण देवत इति । स वरुणः कस्मिन् प्रतिष्ठित इति? अप्स्विति । कस्मिन्नु आपः प्रतिष्ठता इति? रेतसीति कस्मिनु रेतः प्रतिष्ठितमिति? हृदय इति तस्मादपि प्रतिरूपं जातमाहुर्हृदयादिव सृप्तो हृदयादिव निर्मित इति हृदये ह्येव रेतः प्रतिष्ठितं भवतीति । एवमेवैत- द्याज्ञवल्क्य ॥ २२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अन्यत् पृच्छति - किन्देवतोऽस्यां प्रतीच्यां दिश्यस्तीति । उत्तरं वरुण देवत इति । स वरुणः कस्मिन्, प्रतीष्ठित इति प्रश्नः । अप्सु इत्युत्तरम् । कस्मिन्न्वापः प्रतिष्ठिता इति प्रश्नः । रेतसीत्युत्तरम् । कस्मिन्नु रेतः प्रतिष्ठितम् इति प्रश्नः । हृदय इत्युत्तरम् । तत्रोपपत्तिमाह - तस्मादपि - निर्मित इति । यस्माज्जातं पितुः प्रतिरूपं पितृसदृश संस्यानं पुत्रं जनाः पितुर्हृदयान्निर्गत इव वर्तते; पितुहृदयान्निमित इव वर्तते अयं कुमार इत्याहुः - अतो हृदय एव पुत्रपरिणामि रेतः प्रतिष्ठितमित्यर्थः । उत्तमङ्गीकरोति शाकल्यः एवमेवैतद्याज्ञवल्क्य ॥ २२ ॥"
                            }
                        ]
                    },
                    {
                        "verse_number": 67,
                        "original_text": "[उदीचीदिकस्थदेवता प्रतिष्ठा च]\nकिन्देवतोऽस्यामुदीच्या दिश्यसीति? सोमदेवत इति । स सोमः कस्मिन् प्रतिष्ठित इति । दीक्षायामिति। कस्मिन्नु दीक्षा प्रतिष्ठितेति । सत्य इति तस्मादपि दीक्षितमाहुः सत्यं वदेति, सत्ये ह्येव दीक्षा प्रतिष्ठितेति । कस्मिन्नु सत्यं प्रतिष्ठितमिति? हृदय इति होवाच, हृदयेन हि सत्यं जानाति, हृदये ह्येव सत्यं प्रतिष्ठितं भवतीति । एवमेवैतद्याज्ञवल्क्य ॥ २३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अन्यत् पृच्छति किन्दबतोऽस्यामुदीच्या दिश्यसीति । सोमदेवत\nइत्युत्तरम् । स सोमः कस्मिन् प्रतिष्ठित इति प्रश्नः । दीक्षायामित्युत्तरम् । कस्मिन्नु दीक्षा प्रतिष्ठिता इति प्रश्नः । सत्यं इत्युत्तरम् । तत्रोपपत्तिमाह - तस्यादपि दीक्षितम्\nयस्मात् दीक्षितं सत्यं वदेति दीक्षा सिद्ध्यै तद्याजकाः शिक्षमाणा आतु, तस्मात् सत्ये ह्येव दीक्षा प्रतिष्ठिता इत्यर्थः । कस्मिन्नु सत्यं प्रतिष्ठित मिति प्रश्नः । उत्तर हृदय इति । तदुपपादयति हृदयेन हि । अङ्गीकरोति एवमेवैतद्याज्ञवल्क्य ॥ २३ ॥"
                            }
                        ]
                    },
                    {
                        "verse_number": 68,
                        "original_text": "[ऊर्ध्वस्थदेवता तत्प्रतिष्ठा च]\nकिन्देवतोऽस्यां ध्रुबायां दिश्यसीत्यग्निदेवत इति योऽग्निः कस्मिन्प्रतिष्ठित इति वाचीति कस्मिन्नु वाक् प्रतिष्ठितेति हृदय इति कस्मिन्नु हृदयं प्रतिष्ठितमिति ॥ २४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पृच्छति - किन्देवतोऽस्यां ध्रुवायां दिश्यसीति । स्वलौकापेक्षया भूमेध्रुवत्वात् भूमिरूपा अधो दिक् ध्रुवा इत्युच्यते । उत्तरम् अग्निदेवत इति । सोऽग्निः कस्मिन् प्रतिष्ठित इति प्रश्नः । उत्तरं वाचीति । कस्मिन्नु वाक् प्रतिष्ठितेति प्रश्नः हृदय इत्युत्तरम् । पुनः पृच्छति कस्मिन्नु हृदयं प्रतिष्ठितमिति । एवं सर्वं दिग्देवताना प्रतिष्ठाभूतं हृदयं क्व प्रतिष्ठितमित्यर्थः ॥ २४ ॥"
                            }
                        ]
                    },
                    {
                        "verse_number": 69,
                        "original_text": "[हृदयाधिष्ठानकथनम्]\nअहल्लिकेति होवाच याज्ञवल्क्यो यत्रैतदन्यत्रास्मन्मन्यासै यद्ध्येतदन्यत्रास्मत् स्यात्, श्वानो वै न दद्युः वयाँसि वैनद्विमन्थीरन्निति ॥ २५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-अहल्लिकेति होवाच याज्ञवल्क्यः । अहल्लिकेत्युक्त्वा याज्ञवलक्य उत्तरमाहेत्यर्थः । अहल्लिक' इति शाकल्यस्य नामान्तरमिति कचित् । अहल्लिकः षण्डः ।\nकोपादेवं शाकल्यं याज्ञवल्क्यो ब्रूते इति केचित् । यत्रैतदन्यत्र - - - विमधीरन् इति । अस्मत् - अस्माच्छरीरात् इत्यर्थः । यद्वा - अस्मिदिति पञ्चमी बहुवचनान्तोऽस्मच्छब्दो द्रष्टव्यः । अस्मत् - अस्मत्तः इत्यर्थः। अस्माच्छरीरादन्यत्र यत्र नाप्येतद्धदयं प्रतिष्ठितमिति किल मन्यासै - मन्यसे । यद्येतत् हृदयम् अस्मत् - अस्मत्तोऽन्यत्र गच्छेत् तदा एनत् - इदं शरीरं श्वानो वा अद्युः - भक्षयेयुः; वयांसि - पक्षिणो वा विमधीरन् - लोडयेयुः । तस्मात् शरीरस्य मध्ये हृदयं प्रतिष्ठितमित्यर्थः । अभेदोपचाराच्छरीरमेवास्मत् इत्युक्तमिति द्रष्टव्यम् ॥ २५ ॥"
                            }
                        ]
                    },
                    {
                        "verse_number": 70,
                        "original_text": "[हदयशरीरयोरधिष्ठानकथनम्]\nकस्मिन्नु त्वं चात्मा च प्रतिष्ठितौ स्थ इति । प्राण इति । कस्मिन्नु प्राणः\nप्रतिष्ठित इति । अपान इति । कस्मिन्नु अपानः प्रतिष्ठित इति । व्यान इति । कस्मिन्नु व्यानः प्रतिष्ठित इति । उदान इति । कस्मिन्नु दानः प्रतिष्ठित इति । समान इति । स एष नेति नेतित्यात्मा अंगृह्यो न हि गृह्यते; अशीर्यो न हि शीर्यते; असङ्गो न हि सज़्ज्यते; असितो न व्यथते, न रिष्यति । एतान्याष्टावायतनान्यष्टौ लोका अष्टौ देवा अष्टौ पुरुषाः; स यस्तान् पुरुषानिरूह्य प्रत्यूह्यात्यक्रामत्, तं त्वौपनिषदं पुरुषं पृच्छामि; तं चेन्मे न विवक्ष्यसि, मूर्धा ते विपतिष्यतीति । तँ ह न मेने शाकल्य । तस्य ह मूर्धा विपपात । अपि हास्य परिमोषिणोऽस्थीन्य- पजह्नुरन्यन्मन्यमानाः ॥ २६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनः पृच्छति कस्मिन्नु ....स्थ इति । हृदयप्रतिष्ठाधारभूतस्त्वं - अस्मदिति त्वयोक्तं शरीरञ्च - आत्मा च - आत्मशब्देनात्र हृदयमुच्यते । त्वच्छरीरं त्वद्धृदयञ्च - कस्मिन् प्रतिष्ठितौ इत्यर्थः । स्थः इति अस्तेर्मध्यमपुरुषद्विवचनम् । उत्तरं प्राण इति । प्राणाधीनप्रतिष्ठात्त्वाच्छरीरमनसोरिति भावः । एवमुत्तरत्रापि द्रष्टव्यम् । कस्मिन्नु प्राणः\nप्रतिष्ठित इति प्रश्नः । अपान इत्युत्तरम् । कस्मिन्नु अपानः प्रतिष्ठित इति प्रश्नः । व्यान इत्युत्तरम् । कस्मिन्नु व्यानः प्रतिष्ठित इति प्रश्नः । उदान इत्युत्तरम् । कस्मिनुदानः\nप्रतिष्ठित इति प्रश्नः । समान इत्युत्तरम् । एवं प्रश्नप्रतिवचनपरम्परायां परिसमाप्तायां तूष्णीम्भूते शाकल्ये समानप्रतिष्ठा- धारप्रश्चस्य ते न कृतत्वाभावात् तमसौ न वेत्तीति निश्चित्य याज्ञवल्क्यः समानप्रतिष्ठाधारं स्वयं शाकल्यं पृच्छति तमेव समानप्रतिष्ठाधारं विशिनष्टि स एष नेति नेत्यात्मा । स एषः - उक्तसमानप्रतिष्ठाधारभूतः । अथात आदेशो नेति नेति इति निर्दिष्टो य आत्मा, स एषः - समान प्रतिष्ठाधारभूत इत्यर्थः । अगृह्यो न हि गृह्यते । इन्द्रियग्रहणायोग्यत्वात् इन्द्रियेण न गृह्यते । अशीर्यो न हि शीर्यते । विशरणयोग्यावयवशून्यत्वात् न शीर्यते । असङ्गो न हि सज्यते । निर्लेपत्वात् पापफलं नानुभवतीत्यर्थः । असितो न व्यथते न रिष्यति । असितः षिञ् बन्धने (धा.पा.१२४९)। कर्मबन्धशून्यत्वादेव सर्वदेहान्तर्गतोऽपि न व्यथते न शोचति, न रिष्यति न हिंस्यते वेत्यर्थः । एतादृर्शं समानप्रतिष्ठाधारभूतं याज्ञवल्क्यो मनसि निधाय, एतं शाकल्यो न वेत्तीति निश्चित्य पृच्छति । एतान्यष्टो - - पुरुषाः । यानि प्रागुक्तानि पृथिव्यादीन्यष्टावायतनानि, अग्नयाद्या अष्टौ लोकाः, अमृताधा अष्टौ देवाः, शरीराद्या अष्टौ देवाः, शारीराधा अष्टौ पुरुषाः; स यः-प्रसिद्धः पुरुषः एतान् पुरुषान् निरुह्य प्रत्यूह्य अत्यक्रामत् - अत्र पुरुषान् इत्युपलक्षणम् । आयतनलोकदेवादीनित्यपि द्रष्टव्यम्। एतान् निरूह्य प्रत्यूह्य\nसम्यनिर्धारणार्थो निरूहः । प्रतिव्यक्तयूहः प्रत्यूहः । आयतनदेवलोकपुरुषान् - प्रतिव्यक्ति तर्के ण तत्तत्स्वरूपं निर्धार्यः तान् सर्वान् योऽत्यक्रामत् । यः पुरुषः अत्यक्रामत्-\nसकलकार्यवर्गविलक्षणत्वेन निश्चित इत्यर्थः । यद्यपि अतिक्रमणकर्तृत्वमौपनिषदात्मगतम्। निरूहप्रत्यूहकर्तृत्वं तु पुरुषगतम्, तथापि ण्यर्थगर्भतया य ऊहयित्वा अत्यक्रामत् इत्युक्तौ न विरोध इति द्रष्टव्यम् । ऊहविषयस्य परमात्मनः ऊहयितृत्वसंभवात् । अतिक्रमणं नाम, इदं वा परमिदं वा परमिति संशयविषयतातिक्रमणात्। तञ्च परमात्मकर्तृकं सम्भवतीति द्रष्टव्यम् - तं त्वोपनिषदं पुरुषं पृच्छामि । तं - सर्वविलक्षणम् औपनिषदम् - उपनिषदेकसमधिगम्यं त्वा पृच्छामि ; तं चेन्मे न विवक्ष्यसि, तर्हि मूर्धा ते विपतिष्यतीति याज्ञवल्क्यः शाकल्यं शशाप इत्यर्थः । सूत्रितञ्च परमपुरुषस्यैपनिषदत्वं भगवता बादरायणेनः शास्त्रयोनित्वात् (ब्र.सू.१-१-२) इति । तत्र ह्यधिकरणे - अङ्कुरादिकं सकर्तृकं कार्यत्वात् इत्यनुमानसिद्धेश्वरानुवादितया न वेदान्तवाक्यं तत्र प्रमाणम् । अतो वेदान्तन्यायग्रथनात्मकमीमांसाशास्त्रम् अनारम्भणीयम्। न च ईश्वरमनुमानसिद्धमनूद्य वेदान्तैः जगदुपादानत्वादिकं बोध्यताम् । अतः शास्रमारभ्यताम् इति वाच्यम् - कार्यत्वस्य उपादानभिन्नकर्तृकत्वेन व्याप्ततया अभिन्ननिमित्तोपादानत्व- प्रतिपादकवेदान्तवाक्यस्य घर्मिग्राहकानुमानजातीयनिमित्तोपादानभेदवाह्यनुमानबाधितत्वात्। अतो न वेदान्तवाक्यं ब्रह्मणि प्रमाणमिति प्राप्ते उच्यते - शास्त्रयोनित्वात् (ब्र.सू.१-१-२) आस्त्रं योनिः प्रमाणं यस्य तत् शास्रयोनिः, तत्वात्। शास्रैकसमधिगम्यत्वात् वेदान्तानां प्रामाण्यमस्तीत्यर्थः । कार्यत्वेन हेतुना सकर्तृकत्वसाधने, तेनैव हेतुना गुणत्रयवश्यकर्तृकत्व- शरीरजन्यत्वादेरपि प्रसङ्गात् । प्रासादादिविपुलकार्यस्य अनेककर्तृकत्वदर्शनेन क्षित्यादि- कार्यस्यापि तथात्वप्रसङ्गाच्च । ईश्वरस्य नित्यकृत्यभ्युपगमे तदद्वारा हेतुभूतयोनिच्छयोः ईश्वरे असिद्धिप्रसङ्गेन ज्ञानेच्छाप्रयत्नलक्षणगुणत्रयाश्रयेश्वरासिद्धिप्रसङ्गात् । अतः शास्रैक- समधिगम्येश्वरस्वरूपोपादानत्वप्रतिपादकवेदान्तभागस्य नानुपपत्तिः।\n[शिष्टापरिग्रहाधिकरणविचारः]\nअत एव सांख्यपक्षस्याप्रतिष्ठिततर्कमूलत्वेन यथा आभासत्वम्, एवं कणभक्षा- क्षपादक्षपणकबौद्धपक्षाणां परमाणुकारणत्वपक्षपातिनां शुष्कतर्कमूलत्वात् वैदिक- परिग्रहशून्यत्वाच्च नादरणीयत्वमिति स्मृतिपादे, एतेन शिष्टापरिग्रहा अपि व्याख्याताः\n(ब्र.सू.२.१.१३) इत्यधिकरणे निर्णीतम् । शिष्टाः - परिशिष्टाः । ते च ते अपरिग्रहाश्च शिष्टपरिग्रहाः । अवशिष्टाः - वैदिकपरिग्रहशून्याः कणभुगादिपक्षाः एतेन सांख्यपक्षदूषणेनैव दुष्टत्वेन व्याख्याता इति सूत्रार्थः ।\n[महदीर्घाधिकरणविचारः]\nतथा तर्कपादेऽपि परमाणुकारणवादो दूषितः । तथाहि काणादपक्षस्य युक्तियुक्ततया आदरणीयत्वमस्त्विति पूर्वपक्षे प्राप्ते उच्यते - महद्दीर्घवद्वाह्रस्वपरिमण्डलाभ्याम् (ब्र.सू.२-२-१०) पारिमाण्डल्यपरिमाणाश्रयेण परस्परसंयुक्तपरमाणुद्वयेनाणुह्रस्वं व्द्यणुकमुत्पाद्यते, परस्परसंयुक्तेनाणुह्रस्वव्द्यणुकत्रयेण महद्दीर्घं त्र्यणुकमुत्पद्यते इत्यसमञ्जसप्रक्रियावत् इतरापि तत्प्रक्रिया असमञ्जसैव । किं तत्रासमजंस्यमिति चेत् न, निष्प्रदेशे परमाणौ प्रादेशिकसंयोगा- सम्भवात् । संयोगस्याव्याप्यवृत्तित्वनियमात् । परस्परासंयुक्तप्रदेशाभावे ततोऽधिक- परमाणकार्यानुत्पत्तिप्रसङ्गात् । उभयथापि न कर्मातस्तदभावः (ब्र.सू.२.२.११)। परमाणुनिष्पाद्यं कर्म अदृष्टकारितमिति हि तै रश्युपगम्यते । तत्र न परमाणुसमवेतमदृष्टं क्रियाहेतुः, अचेतनस्यादृष्टानाधारत्वात् । नाप्यात्मगतं परमाणुक्रियाहेतुः, व्यधिकरणत्वात् । अतः, अदृष्टकारिताद्यकर्मणा परमाणुद्वयसंयोगः इति तत्प्रक्रिया न युक्ता । समावायाभ्युपगमाच्च साम्यादनवस्थितेः (ब्र.सू.२-२-१२) जातिगुणादिविशिष्ट- प्रतीतिनिर्वाहकतया समावायाभ्युपगमे, तन्तुषु पटः समवेतः इति समवायिविशिष्ट प्रतीति- निर्वाहकता साम्येन सम्बन्धान्तरस्यावश्यकत्वात्। तत्रापि मम्बन्धान्तराभ्युपगमे अनवस्था च स्यात् । नित्यमेव च भावात् (ब्र.सू.२-२-१३) समावायलक्षणसम्बन्धस्य नित्यं सत्त्वात् सम्बन्धिनोरपि नित्यसत्त्वावश्यम्भावेन जगतो नित्यत्वमेव स्यात् । रूपादिमत्त्वाच्च विपर्ययो दर्शनात् (ब्र.सू.२.२-१४)। रूपादिमत्त्वाच्च परमाणोः त्वदभिमतनित्यत्वनिरवयवत्वादिव्यतिरेकः प्रसज्येत । लोके रूपादिमताम् अनित्यत्वादि- दर्शनात् । ननु एतद्दोषशान्तये रूपादिशून्या एव परमाणवः सन्तु । तत्राह - उभयथा च\nदोषात् (ब्र.सू २-२-१५)। कारणगुणपूर्वकत्वात् त्वन्मते कार्यगुणानाम्, द्वयणुकादीनामपि रूपादिशून्यात्वप्रसङ्गः । अपरिग्रहाच्चात्यात्यन्तमनपेक्षा (ब्र.सू.२.२.१६) । वैदिकपरिग्रहशून्यत्वाच्च तत्पक्षस्य, निःश्रेयसाथिभिः तत्पक्षेऽनपेक्षैव कार्या इति स्थितम् । वैशेषिकादयोऽर्धवैनाशिका इति हि शिष्टगोष्ठी प्रसिद्धिः । ते हि - जाठराग्निना पच्यमानानां भुक्तपीताहाहौषधरसद्रव्यरूपाणामतयवानां प्रतिक्षणमुपचयापचयावैषम्यात् अवयवि शरीरमपि प्रतिक्षणमुपचयापचयवदन्यदन्यद्रवति । यद्यपि शरीरस्य प्रतिकलमुप- चयापयदर्शनं नास्ति - तथापि वर्षदारानिपातैः तटाकजलस्येव, घटीयन्क्षेपणैः कूपजलस्येव चान्ते तद्दर्शनात् यौक्तिकं प्रतिक्षणं किञ्चित् किञ्चिदुपचयापचयवत्त्वज्ञानमस्त्येव । चन्द्रतारकादीनां मुहूर्तादिकालव्यवधानेन बहुदेशान्तरप्राप्तिदर्शनात् प्रतिक्षणं स्वल्पदेशान्तरप्राप्तिज्ञानवत् इत्यभ्युपगच्छन्ति । एवं प्रतिक्षणमवष्टम्भाविभिः खननपूरणादिभिः भूगोलकस्य, नदीजलसंसर्गशीकरोत्पतनैः समुद्रस्य चोपचयापचयवतः क्षणिकत्वमरयुपगच्छन्ति । अतस्ते अर्धवैनाशिकाः । बोद्धास्तु सर्वस्य प्रपञ्चस्य च क्षणिकत्वमभ्युपगच्छन्तः सर्ववैनाशिका इति हि वैदिकानां व्यवहारः । अतो वैनाशिकत्व परमाणुकारणवादित्वसाम्यादेव काणादमत- प्रतिक्षेपानन्तरं बौद्धमतमपि प्रतिक्षिप्तं तत्पादे - समुदाय उभयहेतुकेऽपि तदप्राप्तिः\n(ब्र.सू.२-२-१७) इत्यादिना । तत्र हि स्वरस्नेहोष्णेरण स्वभावैः परमाणुभिः पृथिव्यादिभूतलक्षणः संघात उत्पद्यते । पृथिव्यादिभिश्च भूतैः शरीरेन्द्रियविषयसंघातलक्षणः समुदाय उत्पद्यते इति हि तेषां प्रक्रिया । तत्राणुहेतुके पृथिव्यादिभूतात्मकसमुदाये, भूतहेतुके च शरीरेन्द्रियविषय- लक्षणभौतिकसमुदाये च सति जगदात्मकसमुदयोत्पत्तिर्नोपपद्यते । सर्वेषां क्षेम कत्वाभ्युपगमे यावत्संघातभावापत्ति अवस्थानासम्भवात् । इतरेतरप्रत्ययत्वादुपपन्नमिति चेन्न संघातभावानिमित्तत्वात् (ब्र.सू.२-२-१८)। यद्यपि सर्वे पदार्याः क्षणिकाः तथापि अविद्यादीनामितरेतरकारणत्वादुपपद्यते लोकयात्रा । ते च अविद्यादयः अविद्या, संस्कारः, विज्ञानम्, नामरूपम्, षडायतनम्, स्पर्शः, वेदना तृष्णा, उपादानम्, भवः जातिः, जरा, मरणम्, शोकः, परिवेदना, दुःखम्, दौर्मनस्यम्, इत्येवञ्जातीयकाः इतरेतरहेतुकाः सुगतसमये अभ्युपगम्यन्ते । अविद्या क्षणिककार्यदुःखशून्येषु स्थायिनित्यसुखवस्तु बुद्धिः । ततो रागद्वेषमोहधर्मा धर्मासंस्काराः । संस्कार वशाज्जीवस्य गर्भाशयद्रव्ये वृत्तिलाभोविज्ञानम् । विज्ञानसंसर्गात् गर्भ द्रव्यस्य कललपेश्याद्याकारेणाभिव्यक्तिः नामरूपम् । तदभिव्यक्तिक्रमेण षडिन्द्रियायतनशरीरनिवृत्तिः षडायतनम् । निवृत्तशरीरेन्द्रियस्य गर्भगतविषयेन्द्रियसंसर्गजं ज्ञानं स्पर्शः । तन्निमित्ते सुखदुःखेवेदना । सुखदुःखप्राप्तिपरिहारार्था विषयोपादानेच्छा तृष्णा । तया विषयेषु प्रवृत्तिरुपादानम् । ततः क्रमेण गर्भात् निष्क्रमणं भवः । निर्गतस्य मनुष्यत्वादिजात्यभिमानो जातिः । क्रमभाविनी जरामरणे प्रसिद्धे । म्रियमाणस्य पुत्रकलत्राद्यभिषङ्गादन्तर्दाहः शोकः । तदुत्थः प्रलापः परिदेवना । मरणक्लेशो दुःखम् । मानसदुःखं दौर्मनस्यम्, एतेषामितरेतरहेतुत्वस्यानुभवसिद्धत्वादुपपद्यते लोकयात्रा इति चेन्न - संघातभावानिमित्तत्वात् अस्थिरेषु स्थिरत्वबुद्धिरूपाविद्याश्रयस्य कस्यचित् स्थिरस्य चेतनस्य अभावेनाविद्यया भूतो रागोत्पत्तेरसम्भवेन संघातहेत्वभावस्तदवस्थ एव । उत्तरोत्पादे च पूर्वनिरोधात् (ब्र.सू.२-२-१९) बौद्धमते वस्तुतः कालो नास्ति । उदयन्नेव स्वरसभङ्गुरो घटादिः क्षणपरिकल्पनामात्रनिमित्तं भवति । स च घटादिः स्वोदयविनाशपरिकल्पितक्षणवत्त्वात् क्षणिकोऽपि भवति । वस्तुतः स्वव्यतिरिक्तक्षणाभावात् स्वयमेव क्षणो भवतीति हि तेषां प्रक्रिया । ततश्च पूर्वघटक्षणस्योत्तरघटक्षणोत्पत्तिकालेऽसतः तद्धेतुत्वं न सम्भवति । असतोऽपि हेतुत्वे अतिप्रसङ्गात् ॥ असति प्रतिज्ञोपरोधघो यौगपद्यमन्यथा (ब्र.सू.२-२-२०) असत्यपि कारणे कार्यस्योत्पत्तौ अधिपतिसहकार्यालम्बनसमनन्तरप्रत्ययश्चत्वारः चित्तचैत्तोत्पत्ति हेतवः इति बौद्धानां प्रतिज्ञाया उपरोधप्रसङ्गः । अधिपतिः इन्द्रियम् । तद्धि ज्ञानस्य रूपादिषु पञ्चसु एकैक मात्रविषयत्वनियामकम् । नियामकश्च लोकोऽधिपतिरुच्यते । सहकारि आलोकादिकम् । आलम्बनं घटादिविषयः । समनन्तर प्रत्ययः पूर्वज्ञानम् । एतैः चतुर्विधैर्हेतुभिःचित्तशब्दितस्य ज्ञानस्य चैत्तशब्दितानां चित्ताभिन्नसुखादीनाञ्च उत्पत्तिरिति हि तेषां प्रतिज्ञा । सा प्रतिज्ञा हीयेत, यदि पूर्वोत्तरक्षणवर्तित्वं न स्यात् । तत्र यदि पूर्वक्षणवर्तित्वं न स्यात्, तदा कारणत्वं हीयेत । उत्तरक्षणवर्तित्वाभावे च वर्तमानत्वग्राहिप्रत्यक्षविषयत्वं न स्यात् । अतः क्षणद्वयवर्तित्वमभ्युपेतव्यमिति क्षणिकत्वविरोधः । यद्येतद्दोषपरिजिहीर्षया कारणघटक्षणस्यापि कार्यघटक्षणोत्पत्तिदशायां सत्त्वमभ्युपगम्यते, तदा घटक्षणद्वय योगपद्यप्रसङ्ग इत्यर्थः । *प्रतिसंख्या प्रतिसङ्ख्यानिरोधाप्राप्तिरविच्छेदात् (*ब्र.सू.२-२-२१) बौद्धाः सर्वस्य वस्तुनो निरन्वयो विनाश इति वदन्ति । स च द्विविधः; स्थूलः सूक्ष्मश्च । मुद्गरपाताद्यनन्तरं सर्वारूपलभ्यमानो घटादीनां विनाशः स्थूलः । सः प्रति सङ्ख्यानिरोध इत्युच्यते । प्रतिसंख्या - विषयसत्त्वप्रतिकूला तदसत्त्वग्राहिणी लौकिकानां बुद्धिः; तद्विषयो, निरोध इत्यवयवार्थान्वयात् । तद्विपरीतोनिरोधः अप्रति सङ्ख्यानिरोधः । स च सूक्ष्मो लौकिकबुद्ध्ययोग्यो बौद्धैः युक्त्या साध्यमानः प्रतिक्षणविनाशः । तयोरुभयोरप्राप्तिः असम्भवः । कुतः? अविच्छेदात् । पिण्डघटकपालादिरूपेण स्थितस्य द्रव्यस्य स्वरूपविच्छेदाभावात् । न च द्रव्यानुवृत्तौ विनष्टो घट इत्यादिप्रतीतेः निर्विषयत्वापत्तिः, अवस्थान्तरापत्ति- विषयत्वसम्भवात् । उभयथा च दोषात् (ब्र.सू.२-२-२२) बौद्धाः किल एवं वर्णयन्ति । पृतिसङ्ख्यानिरोधः अप्रतिसंख्यानिरोधः; आकाशं च इत्येत त्रितयं वस्तुनिरुपाख्यं तुच्छम् । अन्यन्तु क्षणिकत्वमुत्पाद्यमिति मन्यन्ते । तत्र पूर्वोत्पन्नस्य घटक्षणस्य तदानीमेव निरुद्धत्वप्राप्त्या तुच्छात् निरोधादेवकार्यघटक्षणस्य उत्पत्तिरिति यदभ्युपगम्यते, तत्र तुच्छात् उत्पत्त्यसम्भवः तावदेको दोषः । तुच्छादुत्पत्त्यभ्युपगमे हि तुच्छस्य निर्विशेषत्वेन कारणविशेषकृतः कार्यविशेष इति व्यवस्थाया अभावात् घटक्षणानन्तरं सर्वजगत उत्पत्तिः स्यात् । तथा तुच्छादुत्पद्यमानं कार्यमपि तुच्छमेवोत्पद्येत; न तु सद्रूपम्; कारणानुसारित्वात् कार्यस्य इत्यपरो दोष इत्यर्थः । आकाशे चाविशेषात् (ब्र.सू.२-२-२३) घटोऽयम् पटोऽयम् इति प्रत्यक्षप्रतीतिवत् ; कूपोऽ सौ, रन्ध्रमेतत्, खग इह पतति इत्यादि प्रत्यक्षस्याविशेषेण, आकाशं निरुपाख्यतुच्छम्, घटादिकं क्षणिकतुच्छमित्यत्र प्रमाणाभावात् । न च, इह श्येनः पतति इत्यादिप्रतीतेरालोक एव विषयोऽस्त्विति वाच्यम् - इहालोकः, इहान्धकार इत्यालोकान्धकाराधारत्वेन प्रतीतस्य आलोकरूपत्वाभावात् । अनुस्मृतेश्च (ब्र.सू.२-२-२४) तदेवेदमिति प्रत्यभिज्ञावशात् स्थिरत्वस्यैवाभ्युप- गन्तव्यत्वेन क्षणिकत्वासंभवादित्यर्थः । नासतोऽदृष्टत्वात् (ब्र.सू.२-२-२५) यदुच्यते सौत्रान्तिकैः ज्ञानगतैर्नीलाद्याकारैः बाह्यार्थगताः तेऽनुमीयन्ते । अतो ज्ञानकाले विषयस्य क्षणिकतया असत्त्वेपि न दोषः । यद्यपि नीलादिज्ञानमपरोक्षतया अनुभूयते; इन्द्रियव्यापारान्वयव्यतिरेकानुविधायि च भवति; तथापि यदिन्द्रियसन्निकृष्टेन येनार्येन यत् ज्ञानं जायते; न तत् ज्ञानं तद्विषयकम्। किन्तु स्वयमप्यर्थवत् नीलाद्याकारं भवतीति तत् ज्ञानं स्वप्रकाशकतया स्वात्मानं विषयीकुर्वत् स्वगतं नीलाद्याकारमपि विषयीकरोति । अतो न नीलादिज्ञानस्य आपरोक्ष्यानुभवविरोधः; न वा इन्द्रियव्यापारानुविधानविरोधः । नीलाद्यर्थिनो बहिः प्रवृत्तिस्तु नापरोक्षज्ञानात् । किन्तु तदनन्तरभाविनः आनुमानिकज्ञानात् । यथा वायुनिषेवणार्थिनां शाखाचलनं दृष्ट्वा वृक्षमूले प्रवृत्तिः । न चैवमर्थस्य क्षणिकतया ज्ञानकालेऽनवस्थानात् ज्ञानाविषयत्वं स्यादिति वाच्यम् - ज्ञानोत्पत्तिहेतुत्वमेव हि ज्ञानाविषयत्वम्; न ज्ञानकालेऽवस्थानम् । न चैतावता चक्षुरादेः ज्ञानविषयत्वप्रसङ्गः । स्वाकारसमर्पणेन ज्ञानहेतोरेव ज्ञानविषयत्वाभ्युगमात् । ज्ञाने स्वाकारं समर्प्य नष्टोऽप्यर्थो ज्ञानगतेन नीलाद्याकारेण अनुमीयते । न च पूर्वपूर्वज्ञानेनोत्तरोत्तरज्ञानाकारसिद्धिः । नीलज्ञानसन्ततौ पीतज्ञानानुत्पत्तिप्रसङ्गात् । अतोऽर्थकृतमेव ज्ञानवैचित्र्यमिति । तत्रोच्यत - नासतः । योऽयं विज्ञाने नीलाद्याकारः उपलभ्यते, स विनष्टस्य असतोऽर्थस्याकारो भवितुं नार्हति । कुतः? अदृष्टत्वात् । न खलु धर्मिणि विनष्टे धर्मस्य आकारान्तरे सङ्क्रमणं दृष्टम् । प्रतिबिम्बादिकमपि स्थिरस्यैव भवति । तत्रापि न धर्ममात्रस्य । अतो अर्थ वैचित्र्य कृतं ज्ञानवैचित्र्यमर्थस्य ज्ञानकालेऽवस्थानादेव भवति । जपाकुसुमादेः स्फटिकादौ स्वाकारार्पणहेतुत्वेऽपि असतः तदर्शने न असतो विषयस्य ज्ञाने स्वाकारार्पणाक्षमत्वात् । उदासीनानामपि चैवं सिद्धिः (ब्र.सू.२-२-२०) तत्काले असत एवोत्पादकत्वे उदासीनानाम् - अनुद्युञ्जानानां पुरुषाणाम् उद्युञ्जानपुरुषवत् सर्वकार्यसिद्धिः स्यात् । उद्युञ्जानानुद्युञ्जानयोस्तत्कालासत्त्वाविशेषादिति स्थितम् । एतत्पक्षोक्तदोषः अर्धवैनाशिक- मतेऽपि समान इति तन्मनं सर्वथा नादर्तव्यमेवेति स्थितम् । तथा सर्वज्ञपशुपतिप्रणीतत्वात् पाशुपतं मतम् आदरणीयमिति पूर्वपक्षे प्राप्ते उच्यते पत्युरसामञ्जस्यात् (ब्र.सू.२-२-३५) पत्युः पशुपतेः मतमनादरणीयम् । वेदविरुद्धमुद्रिकाषट्कधारणसुराकुम्भस्थापन-शवभस्मस्नानादिधर्माणां निमित्तमात्रेश्वरस्य चाभ्युपगमेन तन्मतस्यासमंजसत्वात् । अधिष्ठानानुपपत्तेश्च (ब्र.सू.२-२-३६) अवैदिकस्य तदभिमताशरीरेश्वरस्य प्रधानाधधिष्ठानृत्वानुपपत्तेश्च । करणवच्चेन्न भोगादिभ्यः\n(ब्र.सू.२-२-३७) यथा जीवस्य करणकलेबरान्तरनरपेक्ष्यम्; एवं प्रधानाधधिष्ठानेऽपि शरीरनैरपेक्ष्यमस्त्विति चेन्न - भोगादिभ्यः पुण्यपापरूपकर्मफलभोगार्थं पुण्यपापरूपादृष्टकारितं हि तदधिष्ठानम् । तद्वत् पशुपतेरपि पुण्यपापरूपादृष्टतत्फलभोगादि सर्व प्रसज्येत । ततो नाधिष्ठानसम्भवः । अन्तवत्त्वमसर्वज्ञता वा (ब्र.सू.२-२-३०) वा शब्दश्चार्थे । पशुपतेः पुण्यपापरूपादृष्टवत्त्वे जीववत् अन्तवत्त्वं सृष्टिसंहाराद्यास्पदत्वमसर्वज्ञता च स्यादित्यनादरणीयमेवेदं मतमिति स्थितम् । [एतत्पक्षोक्तदूषणाना मप्यानुमाविकेश्वरवादि- नामर्धवेनाशिकानो मतेऽपि समानत्वात् तन्मतं सर्वथा नादर्तव्यमिति स्थितम् ।] तथा, एतेन योगः प्रत्युक्तः (ब्र.सू.२-१-३) इत्यधिकरणे केवलनिमित्तेश्वरवादि- हैरण्यगर्भमतमपि कपिलमतवदेव वेदविरुद्धत्वात् अप्रामाणिकमिति वदता सूत्रकारेण भगवता बादरायणेन सकलजगदाधारभूतस्य सकलजगदेककारणस्य परब्रह्मणो नारायणस्य पुरुषोन्तमस्यौपनिषदत्वमेव स्थिरीक्तम् ॥ तं ह न मेने शाकल्यः । तम् - एतं तर्कागोचरं प्रमाणान्तरागग्यमौपनिषदात्मानं शाकल्यो नाज्ञासीत् इत्यर्थः । तस्य ह मूर्धाविपपात । विविध शीर्णः पतितः । अपिहास्य - - -मन्यमानाः । एवं शापवशात् मूर्धनि पतिते तस्य कोपोग्निना शरीरञ्च दग्धमभवत् । संस्कारार्थं शिष्यैर्गृहान्नीयमानानि अस्थीन्यपि, अन्यत् धनं मन्यमानाः परिमोषिणः - तस्कराः अपजहुः - अपहृतवन्तः । यद्वा - परिमोषिमः । मुषितशरीरस्य नष्टशरीरस्येति यावत्, तस्य - शाकल्यस्यास्थीन्येव अन्यन्मन्यमानाः\nशरीरं मन्यमानाः और्ध्वदैहिकक्रियार्थं तत्पुत्राद्याल अपहुतवन्त इत्यर्थः ॥ २६ ॥"
                            }
                        ]
                    },
                    {
                        "verse_number": 71,
                        "original_text": "[याज्ञवल्क्येन सर्वान् प्रति प्रश्नारम्भः]\nअथ होवाच ब्राह्मणाः भगवन्तो यो वः कामयते स मा पृच्छतु। सर्वे वा मा पृच्छतुः यो वः कामयते तं वः पृच्छामिः सर्वान् वा वः पृच्छामीति । ते ह ब्राह्मणा न दधृषुः ॥ २७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-अथ होवाच - - -पृच्छाम् इति । अथ - शाकल्यमरणानन्तरं याज्ञवल्क्यो ब्राह्मणान् प्रत्याह किमिति? हे पुजावन्तो ब्राह्मणाः! युष्माकं मध्ये यः प्रष्टुकामः स मां स्वाभीष्टं पृच्छतु । सर्वे वा मिलित्वा मां पृच्छत । अथवा वः युष्माकं मध्ये यः प्रत्युत्तरं दित्सति, तमहं प्रश्नं पृच्छामि । यदि सर्वेषां समूह्य प्रत्युत्तरदित्सा, तर्हि मिलितान् वा सर्वान् युष्मान् पृच्छामीति याज्ञवल्क्य उक्तवानित्यर्थः । ते ब्राह्मणा न दधृषुः । ते ब्राह्मणाः याज्ञवल्क्येन सह जल्पकथायां न प्रगल्भा बभूवुः ॥ २७ ॥"
                            }
                        ]
                    },
                    {
                        "verse_number": 72,
                        "original_text": "[दृष्टान्तमुखेन पुनः प्रश्नकथनम्]\nतान् है तैः श्लोकैः पप्रच्छ- यथा वृक्षो वनस्पतिस्तथैव पुरुषोऽमृषा । तस्य लोमानि पर्णानि त्वगस्योत्पाटिका बहिः ॥ त्वच एवास्य रुधिरं प्रस्यन्दि त्वच उत्पटः । तस्मात्तदातृण्णात् प्रैति रसो वृक्षादिवाहतात् ॥ मांगं सान्यस्य शराणि किनाटँ स्राव तत् स्थिरम् । अस्थीन्यन्तरतो दारूणि मज्जा मज्जोपमा कृता । यद्वृक्षो वृक्णो रोहति मूलान्नवतरः पुनः । मर्त्यः स्विन्मृत्युना वृकणः कस्मान्मूलात् प्ररोहति ॥ रेतस इति मां वोचत जीवतस्तत् प्रजायते । धानारुह इव वै वृक्षोऽञ्जसा प्रेत्यसम्भवः ॥ यत् समूलमावृहेयुर्वृक्षं न पुनराभवेत् । मर्त्यस्स्विन्मृत्युना वृक्णः कस्मान्मूलात् प्ररोहति जात एव न जायते को न्वेनं जनयेत् पुनः । विज्ञानमानन्दं ब्रह्म रातिर्दातुः परायणम् ॥ तिष्ठमानस्य तद्विद इति ॥ २८ ॥ ॥ इति पञ्चमाध्याये नवमं ब्राह्मणम् ॥ समाप्तश्च पञ्चमोऽध्यायः",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तान् है तैः श्लोकैः प्रपच्छ । याज्ञवल्क्य इति शेषः । ब्राह्मणान् । श्लोकानेव पठति । यथा वनस्पतिः- फल्युष्पोपेतो वृक्षः : तादृश एव पुरुषः । अमृषा-\nसत्यम् इत्यर्थः । वानस्पत्यः फलै पुष्पैः (अ.को.२-४-६) इति हि निघण्टुः । तत्साधर्म्यमेवाह तस्य- - - बहिः । तस्य - पुरुषाख्यवृक्षस्य लोमान्येव पर्णानि । अस्य पुरुषस्य या त्वक् सा बहिर्भूता उत्पादिका । वृक्षानुपमर्देनैव उत्पाट्यत इति उत्पाटिका विञ्चादेरिव बहिस्त्वक् । रुधिरावारकाच्चर्मणो वा बहिर्भूता सा बहिस्त्वक् । त्वच - - उत्पटः इत्यादि । उत्क्रम्य पटति गछातीत्युत्पटः क्षीरादिसारः । अस्य-\nपुरुषवृक्षस्य त्वच एव हि रुधिरं प्रस्यन्दि भवति । वृक्षस्य च त्वच एव क्षीरादिसारः स्यन्दि भवति । अतः साधर्म्यमित्यर्थः । तस्मात् - -आहतात् । तत् वृक्षसाधर्म्यादेव हेतोः आतृण्णात् -तृदिर् हिंसायाम् (धा.पा.१४४७) । छिन्नात् , तस्मात् पुरुषरूपात् वृक्षात्ः वृक्षादाहतात् रस इव, रुधिरं निर्गच्छतीत्यर्थः । मांसान्यस्य शकराणि । अस्य - पुरुषस्य मासानि वृक्षस्य शकराणीव - शकलानीव इत्यर्थः । किनाटंस्राव तस्थिरम् । स्रावेत्येतत् नान्तं नपुंसकम् । सिरेति यावत् । तदेव बृक्षस्य स्थिरं किनाटम् । किनाटं नाम दार्वस्थि भागादुद्गतवल्कः । वृक्षस्य तत् स्थिरं वल्कलान्तर्गतस्थिरांशः । अस्थीन्यन्तरतो दारूणि । अस्य पुरुषस्य अस्थीन्येव अन्तरतो दारूणि - अन्तःस्थदावंश इत्यर्थः, मज्जा मज्जोपमा कृता । दारुणि या मज्जा सा अस्य पुरुषस्य मज्जोपमा कृता भवति । तथा च वृक्ष मज्जास्थाने पुरुषस्य प्रसिद्धमज्जा भवतीत्यर्थः । यद्वृक्षो - - प्ररोहति । एवं वृक्षस्य शरीरस्य च साम्ये सत्यपि वृक्षो वृक्णस्सन् छिन्नस्सन् मूलान्नवतरः अत्यन्तं नवस्सन् पुनः प्ररोहति । मर्त्यस्तु मृत्युना वृक्णस्सन्, कस्मान्मूलात् प्ररोहति इति प्रश्नः । रेतस इति- - -प्रजायते । रेतस एव मूलात् पुनर्मर्त्यः प्ररोहतीति मा वोचत । कुतः? जीवत एव हि तत् - रेतः प्रजायते । अयं तु मृत इति नात्र रेतो मूलं वक्तुं शक्यम् । न हि वृक्षस्य भिन्नावशिष्टमूलमिवास्य रेतोमयं स्वकं मूलमवशिष्यते; यतः पुनः प्ररोहतीति कल्प्येत । धानारुह - - - सम्भवः । किञ्च वृक्षे । धानारुहो भवति । धाना - बीजम् । धानाभ्यो रोहतीति तथोक्तः । बीजरुहोऽपि वृक्षो भवति; न केवलं काण्डरुह एव । इवशब्दोऽप्यर्थः । वृक्षः अञ्जसा - साक्षात् प्रेत्य - मृत्वा धानतोऽपि सम्भवेत् । यत्समूलमावृहेयुः वृक्षं न पुनराभवत् । यत् - यदि समूलं मूलेन धानया वा सह आवृहेयुः - उत्पाटयेयुः, तदा स वृक्षो न पुनरागत्य भवेत् । अतो मूलं बीजञ्च वृक्षस्य रोहे कारणं दृष्टमित्यर्थः । मर्त्यस्वित् - - - - प्ररोहति । अत हेतोः पृच्छामि, वृक्ष सधर्मा अयं मर्त्यो वृक्णः कस्मात् प्ररोहति मूलादिति । ननु यस्तु मृत्युहतः स हत एव; अन्य एव तु कश्चिज्जायते, अतो वृक्णस्य मर्त्यस्य पुनः जनिहेतुप्रश्नोऽनुपपन्न इत्यत्राह - जात एव न - - पुनः।\nयदि नष्टस्य पुनर्जननं न स्यात् । तर्हि कृतहानाकृताभ्यागमप्रसङ्गः । अतो मृतस्य पुनर्जननं सिद्धम् । अतो वः पृच्छामि को न्वेनं पुनर्जनयेदितीत्यर्थः । तथा च जगतो मूलं किमिति प्रश्नार्थः ॥ यतो जगतो मूलं तैर्जनकसभ्यैर्ब्राह्मणैः न ज्ञातम्; अतो याज्ञवल्क्येन ब्राह्मणाः जिताः । समाप्ता आख्यायिका । यत् जगतो मूलं याज्ञवल्कयेन पृष्टम्, तत् श्रुतिः स्वयमेवाह - विज्ञानमानन्दं - - - तद्विदः । रातिः - रातेः । षष्ट्यर्थे प्रथमा । धनस्य इत्यर्थः । रातेः - धनस्य दातुः कर्मकृतो यजमानस्य इति यावत् परायणं - परमागतिः । तत्तत्कर्मानुगुणफलप्रदम् इत्यर्थः । तिष्ठमानस्य - ब्रह्म संस्थस्य तद्विदः\nब्रह्मविदः परायणम् - परमप्राप्यं विज्ञानानन्दरूपं ब्रह्मैव याज्ञवल्क्येन पृष्टं जगन्मूलम् इत्यर्थः ॥ २८ ॥ ॥ \nइति पञ्चमाध्याय नवमब्राह्मण प्रकाशिका ॥ समाप्तश्च पञ्चमोऽध्यायः"
                            }
                        ]
                    }
                ]
            },
            {
                "title": "Chapter - 4",
                "number": 4,
                "verses": [
                    {
                        "verse_number": 1,
                        "original_text": "षष्ठोऽध्यायः प्रथमं ब्राह्मणम् - \nअण्वन्तब्राह्मणम् \n[याज्ञवल्क्यस्य जनकं प्रति आव्रजनम्] \nजनको ह वैदेह आसाञ्चक्रे । अथ ह याज्ञवल्क्य आववाज । तँ होवाच याज्ञवल्क्य! किमर्थमचारीः पशूनिच्छन्, अण्वन्तानि इति । उभयमेव सम्राडिति होवाच ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- जनको ह वैदेह आसाञ्चक्रे । दर्शनकामेभ्यो दर्शनं दातुं वैदेहो जनकः सभायाम् आसाञ्चक्रे - स्थित इत्यर्थः । अथ - अस्मिन्नवसरे याज्ञवल्क्य आवव्राज - आगतः । तँ होवाच । जनक इति शेषः । तं - याज्ञवल्क्यमित्यर्थः । उक्तिमेवाह याज्ञवल्क्य...... अण्वन्तनिति । हे याज्ञवल्क्य ! किमर्थम् अचारीः - आगतोऽसि । किं पुनरपि पशूनिच्छन् , आहोस्वित् अण्वन्तानिति । अन्तः निश्चयः । अणोः - सूक्ष्मस्य वस्तुनः प्रत्यगात्मादेः अन्तान् - निश्चयान् कर्तुमित्यर्थः । याज्ञवल्क्यस्योत्तरमाह उभयमेव सम्राडिति होवाच । त्वदनुग्रहार्थमेवागतोऽस्मि । तत्प्रसङ्गे यदि पशवश्च पुनः स्युः, तदपि न प्रतिषेधामः, हे सम्राडिति होवाच । याज्ञवल्क्य इति शेषः । 'सम्राट' - हे 'सार्वभौम इत्यर्थः ॥ १ ॥"
                            }
                        ]
                    },
                    {
                        "verse_number": 2,
                        "original_text": "[वाग्वै ब्रह्मेति शालिनिमतम्] यत् ते कश्चिदब्रवीत्, तच्छृणवामेति । अब्रवीन्मे जित्वा शैलिनिः, वाग्वै ब्रह्मेति । यथा मातृमान् पितृमान् आचार्यवान् ब्रूयात्, तथा तच्छैलिनोऽब्रवीत् वाग्वै ब्रह्मेति; अवदतो हि किं स्यादिति; अब्रवीत्तु ते तस्यायतनं प्रतिष्ठाम् । न मेऽब्रवीदिति । एकपाद्वा एतत् सम्राडिति । स वै नो ब्रूहि याज्ञवल्क्य!। वागेवायतनमाकाशः प्रतिष्ठा; प्रज्ञेत्येनदुपासीत । का प्रज्ञता याज्ञवल्क्य । वागेव समाडिति होवाच; वाचा वै सम्राड् बन्धुः प्रज्ञायते; ऋग्वेदो यजुर्वेदः सामवेदोऽथर्वाङ्गिरस इतिहासः पुराणं विद्या उपनिषदः श्लोकाः सूत्राण्यनु- व्याख्यानानि व्याख्यानानीष्टँ हुतमाशितं पायितमयञ्च लोकः परश्च लोकः सर्वाणि च भूतानि वाचैव सम्राट् प्रज्ञायन्ते; वाग्वै सम्राट् परमं ब्रह्म । नैनं वाग् जहाति; सर्वाण्येनं भूतान्यभिक्षरन्ति, देवो भूत्वा देवान् अप्येति, य एवं विद्वानेतदुपास्ते । हस्त्यृषभँ सहस्रं ददामीति होवाच जनको वैदेहः । स होवाच याज्ञवल्क्यः, पिता मेऽमन्यत 'नानुशिष्य' हरतेति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -एवमुक्त्वा विशेषोपदेशाय 'प्रवृत्तौ' याज्ञवल्क्यो जनकं पुनराह - यत् ते कश्चिदब्रवीत्, तच्छृणवामेति । यत् ते - तुभ्यं कश्चिदाचार्यों अब्रवीत् - अनेकाचार्योप - सेवी हि भवान् - तत् शृणवाम । श्रुत्वा उपदेष्टव्यांशुमुपदेक्ष्याम इति भावः । जनक आह - अब्रवीन्मे जित्वा शैलिनिः वाग्वै ब्रह्मेति । नामतो जित्वा शिलिनस्यापत्यं शैलिनिः वागेव ब्रह्मेति । ब्रह्मप्रतीकतया वाग्देवता उपास्या इति मे उक्तवान् इत्यर्थः । इतर आह - यथा मातृमान्...... प्रतिष्ठाम् । माता यस्य विद्यते अनुशासनकर्तृतया, स मातृमान् । पिता यस्य तथा विद्यते, स पितृमान् । आचार्यो यस्य तथा विद्यते, स आचार्यवान् । उपनयनात् प्राक् मातापितरौ अनुशिष्टः । ऊर्ध्वमाचार्योऽनुशास्ति । तैरेवं यथाकालं शिक्षतो हि सम्यक् ज्ञातवान् भवति । तथा च मात्रा पित्रा आचार्येण चानुशिष्टो यथा ब्रवीति, तथा शैलिन उक्तवान् वाग्वै ब्रह्मेति । सम्यक् उक्तवान् इत्यर्थः । तत्रोपपत्तिमाह - अवदतो हि किं स्यादिति । अवदतः - वाग्व्यापाररहितस्य । न हि मूकस्य ऐहिकामुष्मिकं वा किञ्चित् सिद्ध्येत् । तस्मात् युक्तं वाग्वै ब्रह्मेति शैलिनिनोक्तम् सर्वपुरुषार्थसाधनत्वात् वाचि ब्रह्मदृष्टिः कर्तव्या इति इत्यर्थः । अब्रवीत्तु ते तस्यायतनं प्रतिष्ठाम् । परन्तु तस्यायतनं प्रतिष्ठाञ्च ते स किमब्रवीत् । आयतनं - शरीरम् । प्रतिष्ठा त्रिष्वपि कालेष्वाश्रयः । एतद्द्वयमपि शैलिनिः 'उक्तवान् किमित्यर्थः । जनक आह न मेऽब्रवीदिति । इतर आह - एकपाद्वा एतत्सम्राडिति । एकः पादः यस्य, तत् एकपात् । एतत् ब्रह्म । वाग्रूपं ब्रह्म उपास्यमानमपि एकपात् त्रिभिः पादैः शून्यं न फलाय भवतीत्यर्थः । जनक आह - स वै...... याज्ञवल्क्य! हे याज्ञवल्क्य! स त्वं विद्वान्नः अस्मभ्यं ब्रूहि । आयतनादीति शेषः । स चाह वागेव...... उपासीत । वागधिष्ठात्र्यां देवतायाम् अध्यस्यमानस्य ब्रह्मणो वागेव आयतनम् - शरीरम् । अव्याकृताकाशः प्रतिष्ठा; 'आकाशः' - परमं व्योम वा प्रतिष्ठा - कालत्रयेप्याश्रयः । एनत् - ब्रह्म प्रज्ञा इत्युपासीत इत्यर्थः । जनकः पृच्छति का प्रज्ञता याज्ञवल्क्य! अवमभिप्रायः - यथा प्रतिष्ठांशः वाचो भिन्नः; एवं प्रज्ञापि किं वाचो भिन्ना उत नेति प्रश्नः । प्रतिष्ठावन्न भिन्ना; किन्तु आयतनवत् प्रज्ञापि वाचः अभिन्ना इत्युत्तरमाह - वाग्वै सम्राडिति होवाच । हे सम्राट् ! वागेव प्रज्ञा । न तु ततोऽतिरिच्यते इत्यर्थः । तदुपपादयति वाचा वै सम्राट् बन्धुः प्रज्ञायते । अयं बन्धुरिति वाचैव हि प्रज्ञायते । तथा ऋग्वेदो....... ब्रह्म । इतिहासः - रामायणादिः । पुराणं - विष्णुपुराणादि । विद्याः - चतुष्षष्ठिकलाः । उपनिषदः - प्रसिद्धाः । श्लोकाः - मनुस्मृत्यादिरूपाः । सूत्राणि - ब्रह्मसूत्रादीनि । अनुव्याख्यानानि\nभाष्यव्याख्यानादीनि । व्याख्यानानि - भाष्यादीनि । इष्टं - यागनिमित्तं धर्मजातम् । हुतं - होमनिमित्तं धर्मजातम् । आशितम् - अत्रदाननिमित्तकम् । पायितं - पानीयदाननिमित्तकम् । अयं लोकः 'इह लोकिकं' फलम् । परश्च लोकः\nस्वर्गभोक्षादि । सर्वाणि भूतानि - शत्रुमित्रोदासीनरूपाणि । एवमेतत् सर्वं, हे सम्राट्! वाचैव प्रज्ञायते । अतः वाग्वै सम्राट् परमं ब्रह्म । वाग्देवतायां ब्रह्मोपासनं प्रज्ञानामकत्वेन कर्तव्यमित्यर्थः । तदुपासनायाः फलमाह-नैनं...... उपास्ते । य एवं विद्वान् - उक्तायतनादिज्ञानवान् एतत् वाग्रूपं ब्रह्मोपास्ते, एनं - ब्रह्मविदं वाक् अधीता ब्रह्मविद्या न जहाति । विद्यायाः विस्मरणं नास्तीति यावत् । यथा वत्साय गावोऽभिक्षरन्ति, एवं बलिदानादिभिः सर्वाणि भूतानि अभिक्षरन्ति - स्निह्यन्ति इत्यर्थः । देवो भूत्वा- . उपास्यमानवागधिष्ठातृदेवो भूत्वा, तद्देवतासायुज्यं प्राप्येति यावत् देवान् अप्येति-\nआजानसिद्धदेवतान्तर्गतो भवतीत्यर्थः । हस्त्यृषभं...... वैदेहः । हस्तितुल्यः ऋषभः यस्मिन् गोसहस्रे तत् तथा । तादृशर्षभयुक्तं गोसहस्रमुपदिष्टविद्याया दक्षिणात्वेन ददामीति जनक उक्तवान् इत्यर्थः । स ह हरेतेति । शिष्यं सम्यगननुशिष्य ततः किञ्चिदपि द्रव्यं नाहरेतेति मे पिता अमन्यत - बोधितवानिति यावत् । अतः सम्यगनुशिष्य हरिष्यामि; न ततः प्रागिति याज्ञवल्क्य उवाच इत्यर्थः । एवमुत्तरत्रापि नेयम् ॥ २ ॥"
                            }
                        ]
                    },
                    {
                        "verse_number": 3,
                        "original_text": "[\"प्राणो वै ब्रह्म\" इति शौल्बायनमतम्] यदेव ते कश्चिदब्रवीत्तच्छृणवामेति अब्रवीन्म उदङ्कः शौल्बायनः प्राणो वै ब्रह्मेति यथा मातृमान् पितृमान् आचार्यवान् ब्रूयात् तथा तच्छौल्बाायनोऽब्रवीत् प्राणो वै 'ब्रह्मेत्याप्राणतो' हि किं स्यादित्यब्रवीत्तु ते तस्यायतनं प्रतिष्ठां न मेऽब्रवीदित्येकपाद्वा एतत् सम्राडिति स वै नो ब्रूहि याज्ञवल्क्य । प्राण एव आयतनमाकाशः प्रतिष्ठा प्रियमेनदुपासीत । का प्रियता याज्ञवल्क्य । प्राण एव सम्राडिति होवाच प्राणस्य वै सम्राट् कामायायाज्यं याजयत्यप्रतिगृह्यस्य प्रतिगृह्णात्यपि तत्र वधाशङ्कं भवति यां दिशमेति प्राणस्यैव सम्राट् कामाय; प्राणो वै सम्राट् परमं ब्रह्म । नैनं प्राणो जहाति, सर्वाण्येनं भूतान्यभिरक्षन्ति । देवो भूत्वा देवानप्येति य एवं विद्वानेतदुपास्ते । हस्त्यृषभसहस्रं ददामीति होवाच जनको वैदेहः । स होवाच याज्ञवल्क्यः पिता मेऽमन्यत नाननुशिष्य हरेतेति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यदेव ते...... शौल्बायनः । नामतः उदङ्कः । शुल्बस्यापत्यं शौल्बायनः । नडादित्वात् फक् । अप्राणतो हि किं स्यात् । जीवतो हि सर्व पुरुषार्थावाप्तिरिति भावः । प्रियमित्येतदुपासीत । प्रियमिति नाम्ना प्राणप्रतीककं ब्रह्मोपासीत इत्यर्थः । प्राणस्य प्रियतामेव उपपादयति - प्राणस्य...... परमं ब्रह्म । प्राणस्य कामाय -\nप्राणाशया अयाज्यमपि याजयति; अप्रतिगृह्यमपि प्रतिगृह्णाति । अप्रतिगृह्यस्य प्रतिगृह्णात्यपि\nइत्यत्र प्रत्यपिभ्यां ग्रहेश्छन्दसि(पा.सू.३-१-११८) इति क्यप् । पुरुषो यां दिशं गच्छति; तत्र 'वधाशङ्क' भवति । वधस्याशङ्का यस्मात् तत् चोरव्याघ्रादि वधाशङ्कम् । 'तत्र तत्र वर्तते' चेदपि; तत्रापि प्राणस्य कामाय याति । ततः प्राणस्य प्रियत्वात् स एवं परं ब्रह्म 'इत्युपास्यमित्यर्थः । नैनं प्राणो जहाति । दीर्घायुर्भवति इत्यर्थः ॥ ३ ॥"
                            }
                        ]
                    },
                    {
                        "verse_number": 4,
                        "original_text": "[\"चक्षर्वै ब्रह्मा\" इति बर्कुमतम्] यदेव ते कशिदब्रवीत् तच्छृणवामेति अब्रवीन्मं बर्कुर्वार्ष्णश्चक्षुर्वै ब्रह्मेति यथा मातृमान् पितृमान् आचार्यवान् ब्रूयात् तथा तद्वार्ष्णोऽब्रवीत् चक्षुर्वै ब्रह्मेत्यपश्यतो हि किँ स्यादित्यब्रवीत्तु ते तस्यायतनं प्रतिष्ठां न मेऽब्रवीदिति एकपाद्वा एतत् सम्राट्। इति स वै नो ब्रूहि याज्ञवल्क्य! चक्षुरेवायतनमाकाशः प्रतिष्ठा सत्यमित्येनत् उपासीत का सत्यता, याज्ञवल्क्य चक्षुरेव सम्राट् इति होवाच चक्षुषा वै सम्राट् । पश्यंन्तमाहुरद्राक्षीरिति स आह अद्राक्षमिति तत्सत्यं भवति चक्षुर्वै सम्राट् । परमं ब्रह्म नैनं चक्षुर्जहाति सर्वाण्येनं भूतान्यभिरक्षन्ति देवो भूत्वा देवानप्येति य एवं विद्वानेतदुपास्ते । हस्त्यृषभँ सहस्रं ददामीति होवाच जनको वैदेहः स होवाच याज्ञवल्क्यः पिता मेऽमन्यत नाननुशिष्य हरेतेति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यदेव ते...... बर्कुर्वार्ष्णः । नामतो बर्कुः । वृष्णेरपत्यं 'वार्ष्णः' । तत् सत्यं भवति । चक्षुषा दृष्टे यथा सत्यत्वाध्यवसायः, तथा मानान्तरावगते न भवति इत्यर्थः । अतः चक्षुषि ब्रह्म सत्यनाम्ना उपास्यमित्यर्थः । नैनं चक्षुर्जहाति । चक्षुषा दृष्टं न विस्मरतीत्यर्थः । शिष्टं स्पष्टम् ॥ ४ ॥"
                            }
                        ]
                    },
                    {
                        "verse_number": 5,
                        "original_text": "[\"श्रोत्रं वै ब्रह्म\" इति भारद्वाजमतम् ] यदेव ते कश्चिदब्रवीत् तच्छृणवामत्यब्रवीन्मे गर्दभीविपीतो भारद्वाजः श्रोत्रं वै ब्रह्मेति यथा मातृमान् पितृमान् आचार्यवान् ब्रूयात् तथा तद्भारद्वाजोऽब्रवीत् श्रोत्रं वै ब्रह्मेत्यशृण्वतो हि किँ स्यादित्यब्रवीत्तु ते तस्यायतनं प्रतिष्ठां न मेऽब्रवीदिति एकपाद्वा एतत् सम्राट्, इति स वै नो ब्रूहि याज्ञवल्क्य श्रोत्रमेवायतनमाकाशः प्रतिष्ठानन्त इत्येनदुपासीत कानन्तता? याज्ञवल्क्य! दिश एव सम्राट् ! इति होवाच तस्माद्वै सम्राडपि यां कां च दिशं गच्छति नैवास्या अन्तं गच्छति । अनन्ता हि दिशो । दिशो वे सम्राट! श्रोत्रं श्रोत्रं वै सम्राट! परमं ब्रह्म नैनँ श्रोत्रं जहाति सर्वाण्येनं भूतान्यभिक्षरन्ति देवो भूत्वा देवानप्येति य एवं विद्वानेतदुपास्ते । हस्त्यृषभँ सहस्रं ददामीति होवाच जनको वैदेहः स होवाच याज्ञवल्क्यः पिता मेऽमन्यत नाननुशिष्य हरेतेति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यदेव ते...... भारद्वाजः । गोत्रतो भारद्वाजः , नाम्ना गर्दभी विपीत इत्यर्थः । दिशो वै सम्राट्छ्रोत्रम् । दिशः श्रोत्रं भूत्वा कर्णा प्राविशन् (ऐ.उ.२-४) इति श्रुतेः दिक्छोत्रयोः ऐक्यमित्यर्थः । शिष्टं स्पष्टम् ॥ ५ ॥"
                            }
                        ]
                    },
                    {
                        "verse_number": 6,
                        "original_text": "[\"मनो वै ब्रह्म\" इति जाबालमतम्] यदेव ते कश्चिदब्रवीत् तत्तच्छृणवामव इति अब्रवीन्मे सत्यकामो जाबालो मनो वे ब्रह्मेति यथा मातृमान् पितृमान् आचार्यवान् ब्रूयात्तया तज्जाबालोऽब्रवीन्मनो वै ब्रह्मेत्यमनसो हि किँ स्यादित्यबृवीत्तु ते तस्यायतनं प्रतिष्ठां न मेऽब्रवीदित्येकपाद्वा एतत्सम्राडिति स वै नो ब्रूहि याज्ञवल्क्य मन एवायतनमाकाशः प्रतिष्ठाऽऽनन्द इत्येनदुपासीत का आनन्दता याज्ञवल्क्य । मन एव सम्राडिति होवाच; मनसा वै सम्राड् स्त्रियमभिहार्यते; तस्यां प्रतिरूपः पुत्रो जायते; स आनन्दः; मनो वै सम्राट् परमं ब्रह्म । नैनं मनो जहाति; सर्वाण्येनं भूतान्यभिक्षरन्ति, देवो भूत्वा देवानप्येति, य एवं विद्वानेतदुपास्ते । हस्त्यृषभँ सहस्रं ददामीति होवाच जनको वैदेहः । स होवाच याज्ञवल्क्यः पितामेऽमन्यत नाननुशिष्य हरेतेति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यदेव...... सत्यकामो जाबालः। जबालायाः अपत्यं जाबालः , नाम्ना सत्यकाम इत्यर्थः । मनसा वै...... आनन्दः । स्त्रियमभि - स्त्रियं प्रति मनसा हार्यते - मनसा नीयते । स्त्रीसंयोगो मन आयत्त इति भावः । प्रतिरूपः - 'तुल्यं रूप इत्यर्थः' । आनन्दहेतुत्वात् पुत्रस्यानन्दत्वमिति भावः । शिष्टं स्पष्टम् ॥ ६ ॥"
                            }
                        ]
                    },
                    {
                        "verse_number": 7,
                        "original_text": "[\"हृदयं वै ब्रह्म\" इति शाकल्यमतम्] यदेव ते कश्चिदब्रवीत्, तच्छृणवामेति । अब्रवीन्मे विदग्धः शाकल्यो हृदयं वै ब्रह्मेति । यथा मातृमान् पितृमान् आचार्यवान् ब्रूयात् तथा तच्छाकल्योऽ- ब्रवीत् हृदयं वै ब्रह्मेति! अहृदयस्य हि किँ स्यादिति । अब्रवीत्तु ते तस्यायतनं प्रतिष्ठाम् । न मेऽब्रवीदिति । एकपाद्वा एतत् सम्राडिति । स वै नो ब्रूहि याज्ञवल्क्य । हृदयमेवायतनमाकाशः प्रतिष्ठा स्थितिरित्येनदुपासीत । का स्थितता याज्ञवल्क्य । हृदयमेव सम्राडिति होवाच हृदयं वै सम्राट् सर्वेषां भूतानामायतनं हृदयं वै सम्राट् सर्वेषां भूतानां प्रतिष्ठा, हृदये ह्येव सम्राट् सर्वाणि भूतानि प्रतिष्ठितानि भवन्ति; हृदयं वै सम्राट् परमं ब्रह्म । नैनँ हृदयं जहाति सर्वाण्येनं भूतान्यभिरक्षन्ति देवो भूत्वा देवानप्येति, य एवं विद्वानेतदुपास्ते । हस्त्यृषभं सहस्रं ददामीति होवाच जनको वैदेहः । स होवाच याज्ञवल्क्यः, पिता मेऽमन्यत नाननुशिष्य हरेतेति ॥ ७ ॥ ॥ इति षष्ठाध्याये प्रथमं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यदेव ते... शाकल्यः । शकलस्यापत्यं शाकल्यः नाम्ना विदग्धः। हृदयं - बुद्धिः । आयतनम् - आधारः । प्रतिष्ठा - स्थिते हेतुः । अतो हृदये सर्वाणि भूतानि प्रतिष्ठितानि बुद्ध्यधीनस्थितिमन्ति भवन्ति । तस्मात् हृदयं वै सम्राट् परमं ब्रह्म । शिष्टं स्पष्टम् ॥ ७ ॥ ॥ इति षष्ठाध्याये प्रथमब्राह्मण प्रकाशिका ॥"
                            }
                        ]
                    },
                    {
                        "verse_number": 8,
                        "original_text": "द्वितीयं ब्राह्मणम् -इन्धब्राह्मणम् अथवा कूर्चब्राह्मणम् \n[उपासकस्य परमागतिः का इति विचारः] \nजनको ह वैदेहः कूर्चादुपावसर्पन्नुवाच; नमस्तेऽस्तु याज्ञवल्क्य, अनु मा शाधीति । स होवाच - यथा वै सम्राण्महान्तमध्वानमेष्यन् रथं वा नावं वा समाददीत, एवमेवैताभिरुपनिषद्भिः समाहितात्मासि । एवं वृन्दारक आढ्यस्सन्नधीतवेद उक्तोपनिषत्क इतो विमुच्यमानः क्व गमिष्यसीति । नाहं तद्भगवन् वेद यत्र गमिष्या- मीति । अथ वै तेऽहं तद्वक्ष्यामि यत्र गमिष्यसीति । ब्रवीतु भगवानिति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - जनको ह वैदेहः कूर्चादुपावसर्पन्नुवाच । जनकस्तु याज्ञवल्क्यस्य 'ज्ञानवैशद्यं' दृष्ट्वा कूर्चात् आसनविशेषादुत्थाय - ल्यब्लोपे पञ्चमी - उपावसर्पन उपसीदन् आचार्यम् उवाचेत्यर्थः । तदेवाह नमस्तेस्तु - शाधीति । हे याज्ञवल्क्य ! तुभ्यं नमोऽस्तु । शिष्यं माम् अनुशाधीति । व्यवधानं छान्दसम् । स होवाच । अत्र याज्ञवल्क्य आह । किमिति यथा .वै...... असि । हे सम्राट्। यथा महान्तं भौमं सामुद्रं वाऽप्यध्वानम् एष्यन् - गमिष्यन् रथं वा नावं वा समाददीत - सङ्गृह्णी यात् एवं तत्तदाचार्योपदिष्टाभिः एताभिरूप- निषद्भिः अत्यन्तं समाहितात्माऽसि - सम्पन्नपरलोकसाधनोऽसि । एवं...... गमिष्यसीति । एवं - तथा वृन्दारकः - राजत्वेन पूज्यमानः, आढ्यः धनाढ्यश्च सन् अधीतवेदः गुरुभिः । उक्तोपनिषत्कः - उपदिष्टब्रह्मविद्यश्चासीत्येवं सर्वपुरुषार्थसम्पत्तिमांस्त्वम् इतः- . अस्माच्छरीरात् विमुच्यमानः - उत्क्रामन् क्व - कस्मिन् मार्गे गमिष्यसीत्यर्थः । एवं ब्रह्मविदः उत्क्रामतो गतौ याज्ञवल्क्येन पृष्टायाम् , इतर आह - नाहं...... गमिष्यामीति । याज्ञवल्क्य आह - अथ वै...... गमिष्यसीति । 'यस्मिन् वर्त्मनि गमिष्यसि, तद्वक्ष्यामीत्यर्थः । इतर आह ब्रवीतु मे भगवानिति । यद्यनुजिघृक्षास्तीति शेषः । अत्र उपकोसलविद्यावत् गतिप्रश्नो गन्तव्यब्रह्मणोऽप्युपलक्षकः । अत एव तद्वदत्रापि द्वयोरप्युत्तरत्र प्रतिवचनमुपपद्यत इति द्रष्टव्यम् ॥ १ ॥"
                            }
                        ]
                    },
                    {
                        "verse_number": 9,
                        "original_text": "[दक्षिणाक्षरस्यपुरुषस्वरूपकथनम् ] इन्धो ह वै नामैष योऽयं दक्षिणेऽक्षन्पुरुषस्तं वा एतमिन्धँ सन्तमिन्द्र इत्याचक्षते परोक्षेणैव परोक्षप्रिया इव हि देवा. प्रत्यक्षाद्विषः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इन्धो ह...... परोक्षेणैव । योऽयं दक्षिणाक्षिस्थः पुरुषः स इन्धो नाम इन्ध इति प्रसिद्ध इत्यर्थः । एवं तमेतं पुरुषमिन्धं सन्तं इन्द्र इति परोक्षेण वदन्ति । 'देवा हि गोपनीयमर्थं पर्यायोक्तेन वदन्ति; न तु स्पष्टतया । परोक्षप्रिया इव हि देवाः\nप्रत्यक्षद्विषः । इव शब्द एवार्थः । यस्माद्धि देवाः प्रत्यक्षेण ग्रहणे द्विषन्ति, पर्यायोक्तग्रहणे प्रीतिमन्तो भवन्ति; अत इन्द्र इति वदन्ति इत्यर्थः । य एष एतस्मिन् मण्डले पुरुषो यश्चाऽयं दक्षिणेऽक्षन् इति दक्षिणाक्षिस्थितस्य आदित्यान्तरवस्थितस्य चैक्यश्रवणात्, आदित्यान्तरवस्थितस्य पुण्डरीकाक्षत्वात् अन्तर उपपत्तेः (ब्र.सू.१-२-१३) इति चक्षुषि स्थितत्वेनोपदिष्टस्य परब्रह्मत्वस्थापनात् इन्द्र निचिक्युः परमे व्योमन् (तै.आ.३-११-९) इन्द्रो मायाभिः पुरुरूप ईयते (बृ.उ.४-५-१९) इत्यादिषु परमपुरुषस्य इन्द्रशब्द वाच्यत्वप्रसिद्धेश्च नारायण एवात्र दक्षिणाक्षिस्थः पुरुष इति द्रष्टव्यम् । ज्योतिरधिकरणे व्यासार्यैरस्य नारायणत्वमुपपादितम् ॥ २ ॥"
                            }
                        ]
                    },
                    {
                        "verse_number": 10,
                        "original_text": "[वामाक्षिस्थपुरुषस्वरूपकथनम्]\nअथैतद्वामेऽक्षिणि पुरुषरूपमेषाऽस्य पत्नी विराट् । तयोरेष सँस्तावो य एषोऽन्तर्हृदय आकाशः । अथैनयोरेतदन्नम् य एषोऽन्तर्हृदये लोहितपिण्डः । अथैनयोरेतत् प्रावरणम्, यदेतदन्तर्हृदये जालकमिव । अथैनयोरेषा सृतिस्सञ्चरणी, यैषा हृदयादूर्ध्वा नाड्युच्चरति । यथा केशः सहस्रधा भिन्नः, एवमस्यै हिता नाम नाड्योऽन्तर्हृदये प्रतिष्ठिता भवन्ति । एताभिर्वा एतदास्रवदास्रवति । तस्मादेष\nप्रविविक्ताहारतर इवैव भवत्यस्माच्छरीरादात्मनः ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथैतद्वामेऽक्षिणि....... विराट् । पुरुषरूपं - मनुष्याकार इत्यर्थः । अस्य - इन्द्रस्य पत्नी विराट् - वामाक्षिस्था मनुष्याकारा तत्पनी साक्षाल्लक्ष्मीरेव । तैत्तिरीयके 'विराडसि\nबृहती 'श्रीरसीन्द्रपत्नी' (तै.ब्रा.३-११-२०) इति इन्द्रपत्न्याः श्रीशब्दवाच्यत्वावगमात् । अस्याः साक्षाल्लक्ष्मीत्वञ्च व्यासार्यैः तत्रैवोक्तम् । तयोरेष ...... आकाशः । तयोः दम्पत्यो एषः - वक्ष्यमाणः संस्तावः - एकान्तसम्भोगभूमिः, अधिकरणे घञ् - य एष हृदयकमलमध्ये आकाश इत्यर्थः । एतच्च ज्योतिरधिकरणे एव व्यासार्युैरुक्तम् । अथैनयोरेतदन्नम् । एनयोर्दम्पत्योः अन्नं - भोग्यं प्रासादस्थानीयमेतदेव । किं तत्? य एषोऽन्तर्हृदये लोहतिपिण्डः । य एषः - दृश्यमानः अन्तर्हृदये कमलकर्णिकाकारः मांसपिण्डः । अथैनयोः...... जालकमिव । एनयोः दम्पत्योरेतदेव प्रावरणम् - वस्रम् । किन्तत्? यदेतदन्तर्हृदये जालकमिव । यत् हृदये लूताजालबत् वक्ष्यमाणहितानामकनाडीनिचयसम्पन्नं जालकम्; तदेव पट्टवस्रम् अनयोरित्यर्थः । अथैनयोरेषा...... नाड्युच्यरति । एतस्मात् हृदयात् ऊर्ध्ववर्तिनी या 'नाडी' उच्चरति, सैषा सुषुम्नाख्या । एवमुपासकस्य ब्रह्मविदो ब्रह्मलोकसौधगतपरमदम्पतिप्राप्तिहेतुभूता सञ्चरणी सृतिः निरवग्रहमार्ग इत्यर्थ । यथा केशः...... आस्रवति । अन्तर्हृदये - हृदयान्तःप्रतिष्ठिता भवन्ति याः केशसहस्रांशातिसूक्ष्माः हितनामकाः नाड्यः, ताभिः एतत् - जीवजातम्, आस्त्रवत् - आसमन्तात् स्रवत् - संसरद्भूतजाम् आस्त्रवति - संसरति इत्यर्थः । तयोर्ध्वमायन्नमृतत्वमेति विष्वङ्ङन्या\nउत्क्रमणे भवन्ति (क.उ.६-१६) इति हि श्रुत्यन्तरम् । तस्मादेष प्रविविक्ताहारतर इहैव भवत्यस्माच्छरीरादात्मनः । यस्माद्धेतोः दक्षिणाक्षिस्थः पुरुषो दिव्यमङ्गलविग्रह- गुणादिभिर्दीप्यमानतया इन्धो भवति; तस्मादेवास्माच्छरीरात् शरीरे स्थितात् सुषुम्नया गच्छतोऽस्माज्जीवात्मनः दक्षिणाक्षिस्थः एष पुरुषः प्रविविक्ताहारतर इवैव भवति । अतिप्रकृष्टामृतवद्भवतीति यावत् । स्वशरीरभूतात् अण्वानन्दरूपाज्जीवात् निरतिशयानन्द- रूपोऽयं पुरुषो अतिभोग्यो भवतीत्यर्थः । अत्र एषा सृतिः सञ्चरणी इत्युक्त्या गमनमार्ग उक्तो भवति ॥ ३ ॥"
                            }
                        ]
                    },
                    {
                        "verse_number": 11,
                        "original_text": "[परमात्मनः जीववैलक्षण्यवेदनम्]\nतस्य प्राची दिक् प्राञ्चः प्राणाः, दक्षिणा दिग् दक्षिणे प्राणाः, प्रतीची दिक् प्रत्यञ्चः प्राणाः, उदीची दिगुदञ्चः 'प्राणाः', सर्वा दिशः सर्वे प्राणाः । स एष नेति नेत्यात्मा । अगृह्यो न हि गृह्यते, अशीर्यो न हि शीर्यते; असङ्गो न हि सज्यते, असितो न व्यथते न रिष्यति । अभयं वै जनक! प्राप्तोऽसीति होवाच याज्ञवल्क्यः । स होवाच जनको वैदेहोऽभयं त्वागच्छताद्याज्ञवल्क्य, यो नो भगवन् अभयं वेदयसे । नमस्तेऽस्तु; इमे विदेहा अयमहमस्मीति ॥ ४ ॥ ॥ इति षष्ठाध्याये द्वितीयब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ पुनरपि दक्षिणाक्षिस्थस्य प्रकृतस्य पुरुषोत्तमस्य प्रकारान्तरेणापि शरीरगत जीव वैलक्षण्यमेव' द्रढयति - तस्य प्राची...... प्राणाः । तस्य - शरीरस्थजीवस्य प्राञ्चः - पूर्वाभिमुखा प्राणा एव प्राची दिक् - प्राचीदिग्गतविषयसाधनानि इत्यर्थः । एवमग्रेऽपि 'ततश्च जीवः सर्वासु दिक्षु 'प्राणेन्द्रियप्रचुरः' \"प्राणेन्द्रियोषकरणकः इति यावत् । एवं जीवस्वरूपमुक्त्वा इन्धस्य पुरुषस्य तद्वैलक्षण्यमाह - स एष...... न रिष्यति । स एषः- दक्षिणाक्षिस्थपुरुषः इन्द्रियपुरुषः इन्द्रियाद्यग्राह्यत्वात् विशरणशून्यत्वात् निर्लेपत्वात् शोकमृत्युरहितत्वाच्च, नेति नेतीति श्रुतिषु प्रकृतैतावत्त्वप्रतिषेधपूर्वकमितर- विलक्षणत्वेन निर्दिष्ट आत्मा इत्यर्थः । अभयं...... याज्ञवल्क्यः । एतादृशमिमं पुरुषमुपास्व'; अभयं - परमात्मानं प्राप्त एवासि । बैशब्द एवार्थे । प्राप्तप्राय एवासि; उपासनोपकरण- सम्पत्तिमत्वात् । यद्वा, प्राप्नोसि इति, आशंसायां भूतवच्च (पा.सू.३-३-१३२) इति कर्तरि क्त प्रत्ययः; इति याज्ञवल्क्यो जनकमुवाचेत्यर्थः । स होवाच जनको वैदेहः । किमिति । अभयं त्वागच्छताद्याज्ञवल्क्य । हे याज्ञवल्क्य ! त्वदुक्तमभयं तु ममागच्छतात् । आशिषि तातङ् । ब्रह्मप्राप्तिर्मे भूयादित्यर्थः । 'किन्तु भगवन् ! यस्त्वं न; - अस्माकम् अभयं वेदयसे-\nअभयं परमात्मानं लम्भयसे, ईदृशाय परमात्मप्रापकाय तुभ्यं परमोपकारिणे नमोऽस्तु । इमे विदेहाः । \"तुभ्यं दक्षिणात्येनसमर्पिता इति शेषः । अयमहम् - तद्देशाधिपतिरहमपि ते दासोऽस्मीत्यर्थः । इति शब्दः आख्यायिकासमाप्तौ ॥ ४ ॥ ॥ इति षष्ठाध्याये द्वितीयब्राह्मण प्रकाशिका ॥"
                            }
                        ]
                    },
                    {
                        "verse_number": 12,
                        "original_text": "तृतीयं ब्राह्मणम् - ज्योतिर्ब्राह्मणम् [जनकयाज्ञवल्क्यसंवादः]\nजनकँ ह वैदेहं याज्ञवल्क्यो जगाम । स मेने न वदिष्य इति । अथ ह यज्जनकश्च वैदेहो याज्ञवल्क्यश्च अग्निहोत्रे समूदाते, तस्मै ह याज्ञवल्क्यो वरं ददौ । स ह कामप्रश्नमेव वव्रे । तँ हास्मै ददौ । तँ सम्राडेव पूर्वं पप्रच्छ ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - जनकं ह वैदेहं याज्ञवल्क्यो जगाम । योगक्षेमार्थमीश्वरमभिगच्छेत्\nइति स्मृत्यनुसारेण कदाचित् जनकसमीपं याज्ञवल्क्यो गतः । स मेने न वदिष्य इति । सः - याज्ञवल्क्यो मार्गे, गच्छन्, एवं मेने - चिन्तितवान् । किमिति किञ्चिदप्यध्यात्मविषये न वक्ष्यामीति । एवं कृतसङ्कल्पोपि याज्ञवल्क्यो जनकेन पृष्टं 'सर्वमपि प्रवक्तुमुपचक्रमें' इत्याख्यायिकामाचष्टे - अथ........समूदाते । अथ - तदानीं जनकश्च वैदेहो याज्ञवल्क्यश्च अग्निहोत्रे समूदाते - अग्निहोत्रविषये संवादं कृतवन्तौ इत्यर्थः । तस्मै ह याज्ञवल्क्यो वरं ददौ । तस्य- जनकस्य कर्मविषयकं विज्ञानवैशिष्ट्यमुपलभ्य परितुष्टो याज्ञवल्क्यः तस्मै वरं ददौ - इष्टं वृणीष्व इत्यवोचदित्यर्थः । स ह कामप्रश्नमेव वव्रे। सः जनकः अपेक्षितांशान् प्रक्ष्यामि तस्योत्तरं दातव्यमिति वरं वृतवान् । तं हास्मै ददौ । तञ्च वरं याज्ञवल्क्यः तस्मै ददौ इत्यर्थः । तं सम्राडेव पूर्वं पप्रच्छ । तेन वरप्रदानसामर्थ्येन, अनाचिख्यासुमपि याज्ञवल्क्यं तूष्णीं स्थितमपि सम्राडेव पूर्वं - प्रथमं पप्रच्छ इत्यर्थः ॥ १ ॥"
                            }
                        ]
                    },
                    {
                        "verse_number": 13,
                        "original_text": "[\"किं ज्योतिः अयं पुरुष\" इति जनकप्रश्नः]\nयाज्ञवल्क्य किंज्योतिरयं पुरुष इति । आदित्यज्योतिः सम्राडिति होवाच आदित्येनैव ज्योतिषाऽऽस्ते पल्ययते कर्म कुरुते विपल्येतीत्येवमेवैतत् याज्ञवल्क्य ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्रश्नमेवाह - याज्ञवल्क्य किं'ज्योति'रयं पुरुष इति । किं ज्योतिरिति बहुव्रीहिः । अस्य पुरुषस्य आसनगमनकर्म निवृत्त्यादिसाधनभूतं ज्योतिः किमिति प्रश्नार्थः । उत्तरमाह - आदित्यज्योतिः सम्राडिति होवाच । याज्ञवल्क्य इति शेषः । हे सम्राट् अयं पुरुषः आदित्यज्योतिरिति होवाच याज्ञवल्क्यः आदित्यो ज्योतिर्यस्य स तथोक्तः । तदुपपादयति आदित्येनैव विपल्येते इति । आदित्येनैवायं ज्योतिषा आस्ते -\nउपविशति; पल्ययते - उपसर्गस्यायतौ (पा.सू.८-२-१९) इति लत्वम् - पर्ययते इतस्ततो गमनं करोति; लौकिकं वैदिकं वा कर्म कुरुते; यथायथं विपल्येति - विपर्येति प्रतिनिवृत्त्य आगच्छतीति यावत् । उक्तमङ्गीकरोति जनकः एवमेवैतद्याज्ञवल्क्य इति ॥ २ ॥"
                            }
                        ]
                    },
                    {
                        "verse_number": 14,
                        "original_text": "[याज्ञवल्क्येन आदित्यादिज्योतिष्ट्वोपपादनम्]\nअस्तमित आदित्ये याज्ञवल्क्य किंज्योतिरेवायं पुरुष इति । चन्द्रमा एवास्य ज्योतिर्भवतीति, चन्द्रमसैवायं ज्योतिषास्ते पल्ययते कर्म कुरुते विपल्येतीति । एवमेवैतद्याज्ञवल्क्य ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अन्यत् पृच्छति जनकः अस्तमिते...... इति । आदित्येऽस्तमिते अयं पुरुषः 'किंज्योतिर्भवति' । सर्वं पूर्ववत् ॥ ३ ॥"
                            }
                        ]
                    },
                    {
                        "verse_number": 15,
                        "original_text": "अस्तमित आदित्ये याज्ञवल्क्य चन्द्रमस्यस्तमिते किंज्योतिरेवायं पुरुष इति अग्निरेवास्य ज्योतिर्भवतीति अग्निनैवायं ज्योतिषाऽऽस्ते पल्ययते कर्म कुरुते विपल्येति इत्येवमेवैतद्याज्ञवल्क्य ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अन्यत् पृच्छति जनकः अस्तमिते...... पुरुष इति । स्पष्टम् । उत्तरमाह याज्ञवल्क्यः अग्निरेवास्य ज्योतिर्भवति - पूर्ववत् ॥ ४ ॥"
                            }
                        ]
                    },
                    {
                        "verse_number": 16,
                        "original_text": "अस्तमित 'आदित्ये याज्ञवल्क्य चन्द्रमस्यस्तमिते शान्तेऽग्नौ किंज्योतिरेवायं पुरुष इति । वागेवास्य ज्योतिर्भवतीति वाचैवायं ज्योतिषास्ते पल्ययते कर्म कुरुते विपल्येतीति तस्माद्वै सम्राडपि यत्र स्वः पाणिर्न विनिर्ज्ञायतेऽथ यत्र वागुच्चरत्युपैव तत्र न्येतीति । एवमेवैतद्याज्ञवल्क्य ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अन्यत् पृच्छति जनकः अस्तमिते...... पुरुष इति । शान्तेऽग्नौ - अग्नौ च निर्वाणं गते इत्यर्थः । शिष्टं स्पष्टम् । उत्तरम् । वागेवास्य ज्योतिर्भवति । अत्र वागित्यनेन शब्द उच्यते । वाचो ज्योतिष्ट्वमुपपादयति तस्माद्वै...... न्येतीति । यस्मादादित्यचन्द्राग्निष्वसत्स्वपि वागेव ज्योतिः, तस्मादेव यत्र - यस्मिन् मेघान्धकारान्तरितायां तमिस्रायामात्मीयोपि पाणिर्न विनिर्जायते - न निश्चीयते अथापि तस्मिन् काले हे सम्राट् ! यत्र देवदत्तस्य वा यज्ञदत्तस्य वा, अहमत्र तिष्ठामि इति वागुच्चरति शब्दो निर्गच्छति - तत्र तदा; अत्रासौ वर्तते इति ज्ञात्वा उपन्येत्येव । उप - समीपे नि - नितराम् एति - गच्छतीत्यर्थः । ततश्च शब्दद्वारा श्रोत्रं प्रकाशकं भवतीत्यर्थः । अङ्गीकरोति एवमेवैतद् याज्ञवल्क्य ॥ ५ ॥"
                            }
                        ]
                    },
                    {
                        "verse_number": 17,
                        "original_text": "अस्तमित आदित्ये याज्ञवल्क्य चन्द्रमस्यस्तमिते शान्तेऽग्नौ शान्तायां वाचि किंज्योतिरेवायं पुरुष इति । आत्मैवास्य ज्योतिर्भवतीति, आत्मनैवायं ज्योतिषाऽऽस्ते पल्ययते कर्म कुरुते विपल्येतीति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पृच्छति - अस्तमिते...... पुरुष इति । स्वप्ने किमस्य प्रकाशमिति प्रश्नार्थः । याज्ञवल्क्य उत्तरमाह आत्मैवास्य 'ज्योति'र्भवति । स्वप्ने बाह्येन्द्रियाणाम् उपरततत्वात् प्रसिद्धादित्यादिप्रकाशकाभावाच्च आत्मैव स्वधर्मभूतज्ञानेन स्थितिगमनादि- हेतुभूतः प्रकाशको भवतीत्यर्थः । शिष्टं स्पष्टम् ॥ ६ ॥"
                            }
                        ]
                    },
                    {
                        "verse_number": 18,
                        "original_text": "[आत्मा विज्ञानमयः]\nकतम आत्मेति । योऽयं विज्ञानमयः प्राणेषु हृद्यन्तज्योतिः पुरुषः । स समानस्सन्नुभौ लोकावनुसञ्चरति ध्यायतीव लेलायतीव । स हि स्वप्नो भूत्वेमं लोकमतिक्रामति मृत्यो रूपाणि ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - आत्मैवास्य ज्योतिरित्यत्र आत्मज्योतिश्शब्दाभ्यां निर्दिश्यमानपुरुषस्वरूपं किमिति 'पृच्छति जनकः कतम आत्मेति । हृत्कमलमध्यगतः प्राणशब्दितेन्द्रिय 'मुख्यप्राणमध्यगः' विज्ञानधर्मको ज्योतिश्शब्दित 'प्रकाशस्वरूपः' पुरुषो जीव इत्युत्तरमाह- योऽयं...... पुरुषः । अत्र विज्ञानमय इति प्राचुर्यार्थमयटा आत्मनो धर्मभूतज्ञान- व्यतिरेक उक्तः । प्राणेष्विति । पृथङनिर्देशात् इन्द्रियमुख्यप्राणव्यतिरेकोऽपि सिद्धः । अत्र ज्योतिश्शब्दितात्मनो ज्ञानस्वरूपस्य विज्ञानमयत्वोक्तया धर्मभूतज्ञानद्वारा भासकत्वम् आदित्यादीनामिव तेजोरूपाणां प्रभाद्वारा, ज्योतिष्ट्वमिति भावः । स समानः...... लेलायतीव । सः - जीवः, परायत्तकर्तृत्वोऽपि, अहङ्कारविमूढात्मा कर्ताहमिति मन्यते । (भ.गी.३-२७) इत्युक्तरीत्या समानस्सन् - मानः- अभिमानः तेन सहितस्सन्; स्वातन्त्र्यलक्षणकर्तृत्वाभिमानयुक्तस्सन् गोपुरधारीव ध्यायतीव लेलायतीव स्वतन्त्रः कर्तेव उभौ लोकावनुसञ्चरति - लोकद्वयेपि सञ्चरतीत्यर्थः । लेलायतीव - स्वयं चलतीव । ध्यायतीव लेलायतीव इत्याभ्यां जीवस्य कर्तृत्वं परमात्मायत्तमिति, सांसारिककर्तृत्वम् औपाधिकमिति च दर्शितम् । अत्र परतन्त्रप्रभौ प्रभुरिवेत्युक्तिवत् परायत्तकर्तृत्वाश्रये ध्यायतीवेति इव शब्दप्रयोगे “नानुपपत्तिरिति द्रष्टव्यम् । ततश्च लोकद्वये देहद्वयेन सञ्चचरकथनात् देहद्वयव्यतिरेकोऽप्युक्तो भवति ॥ न चान्न ध्यायतीव लेलायतीव इति इव शब्दप्रयोगात् कर्तृत्वमात्मनो नास्तीत्ये- वाभ्युपगन्तव्यमिति वाच्यम् - कर्ता शास्त्रार्थवत्त्वात् (ब्र.सू.२-३-३३) इत्यधिकरणे साङ्ख्याभिमतमकर्तृत्वमात्मनः पूर्वपक्षीकृत्य कर्तृत्वस्य 'परैरपि सिद्धान्तित्वात् । वस्तुस्थितौ चिन्त्यमानायामचेतनत्वात् कूटस्थत्वाच्च नान्तःकरणस्य वा, चितो वा कर्तृत्वं इत्यभ्युपगमस्य, परस्पराविवेकेन परस्परधर्माध्यास इत्यभ्युपगमस्य च परेषां साङ्ख्यानाञ्च साम्येन साङ्ख्यापक्षात् परपक्षे वैषम्याभावेन, कर्ता शास्त्रार्थवत्त्वात् इत्यधिकरणविरोधस्य परपक्षे \"दुर्निरसत्वात् । न च, यथा च तक्षोभयथा (ब्र.सू.२-३-३९) इत्यत्र, तत्त्वमसि इत्यादिभिः बहुकृत्वः कर्तृत्वाद्यनर्थानाश्रयब्रह्माभेदबोधनात् कर्तृत्वमपरमार्थ इति परैरुक्तमिति वाच्यम् - यो वै बालाके एतेषां पुरुषाणां कर्ता, इत्यादि वाक्यैर्ब्रह्मणः सर्वकर्तृत्वा- वेदनेन ब्रह्मभेदबोधने सर्वकर्तृत्वापातेन अकर्तृत्वाप्रसक्तेः । दृश्यते त्वग्न्यया बुद्ध्या\n(क.उ.३-१२)) मनसा तु विशुद्धेन (व्या.स्मृ.) ध्यायन्तो मनसैव यम् इति करणत्वेन प्रतिपन्नस्य मनसः कर्तृत्वम्। यो वेदेदं जिघ्राणीति स आत्मा (छां.उ.८-१२-४) एष हि\nद्रष्टा श्रोता मन्ता कर्ता बोद्धा विज्ञानात्मा पुरुषः (प्र.उ.४-९) इति कर्तृत्वेन प्रतिपन्नस्या- कर्तृत्वमित्युक्तेरयुक्तत्वात् । विज्ञानशब्दिताया; बुद्धेः कर्तृत्वे करणान्तराभ्युपगमप्रसङ्गात् प्रकृतिविवेक विलक्षण'समाधौ प्रकृतेः कर्तृत्वासम्भवेन आत्मन एव कर्तृत्वमास्थेयमिति, शक्तिविपर्ययात् (ब्र.सू.२-३-३७) समाध्यभावाच्च (ब्र.सू.२-३-३८) इति सूत्रयोः स्वयमेवोक्तत्वाच्च । कर्तृत्वादिबन्धस्यात्मगतत्वाभावे बन्धमोक्षयोः वैयधिकरण्यप्रसङ्गात् । न च कर्तृवाद्यनर्थाश्रयान्तः करणतादात्म्याध्यासाधिष्ठानभावलक्षणो वा, अविद्यारतमयो मोक्षः\nसा संसारः उदाहृतः इत्युक्तरीत्या तदाध्यासहेत्वविद्यालक्षणबन्धो वा आत्मगतः सम्भवतीति वाच्यम् । तदधीनत्वात् तदर्थवत् (ब्र.सू.१-४-३) इति सूत्रे, अविद्यात्मिका हि सा बीजशक्तिः अव्यक्तशब्दनिर्देश्या परमेश्वराश्रया मायामयी महासुप्तिः; यस्यां स्वरूपप्रतिबोधरहिताः शेरते संसारिणो जीवाः । तदेवाव्यक्तं क्वचिदाकाशशब्दनिर्दिष्टम्। एतस्मिन्नु खल्वक्षरे\nगार्गि आकाश ओतश्च प्रोतश्च इति । क्वचिदक्षरशब्दोदितम् अक्षरात् परतः परः (मुं.उ.२-१-२) क्वचिन्मायेति निर्दिष्टम्, मायां तु प्रकृतिं विद्यात् (श्वे.उ.४-१०) इति मन्त्रवर्णात् इति शाङ्करभाष्ये 'परमेश्वराश्चिताया' एव अविद्यायाः प्रतिपादनेन तन्मते जीवचैतन्ये समारासंभवात् । \nन च वाचस्पतिना परमेश्वराश्रयेत्यत्र, \"परमेश्वरं विषयत्वेन आश्रयतीति परमेश्वराश्रया\nपरमेश्वरविषया इत्यर्थः । विद्यास्वरूपस्य परमात्मनो 'अविद्याश्रयत्वासम्भवात्' । यस्यां\nस्वरूपप्रतिबोधरहिताः शेरत इत्यत्रापि, यस्यामविद्यायां सत्यां शेरते जीवा इत्येवार्थः ।\nअतश्च जीवाश्रया एवाविद्याः । न च अविद्योपाधिभेदाधीनो जीवभेदः, जीवभेदाधीनोऽविद्यो-\nपाधिभेद इति परस्पराश्रयात् उभयासिद्धिरिति वाच्यम् - बीजाङ्कुरन्यायेन अनादित्वात्\nउभयसिद्धेः\" इति अविद्यानां जीवाश्रितत्वमेव समर्थितमिति वाच्यम् - \"न च तस्याः\nजीवाश्रयत्वम् ; जीवशब्दवाच्यम्य कल्पितत्वात् । आविधिकत्वात् जीवशब्दवाच्यस्य ।\nजीवशब्दलक्ष्यस्य तु ब्रह्माव्यतिरेकेण ब्रह्माश्रयत्वपक्षस्यैव आश्रितत्वापातात्\"\nइत्यानन्दगिरिप्रभृतिभिः तस्य पक्षस्य दूषिततया, आश्रयत्वविषयत्वभागिनी निर्विशेषचितिरेव केवला ।\nपूर्वसिद्धतमसो हि पश्चिमो नाश्रयो भवति नापि गोचरः ॥\nइत्युक्तरीत्या चिन्मात्रस्यैव अविद्याश्रयत्वेन जीवस्य बन्धाश्रयत्वासम्भवात् ॥ न च बन्धो मोक्षश्च न जीवाश्रितः; अपि तु चिन्मात्राश्रित एव । अतः सम्भवत्येव बन्धमोक्षयोः सामानाधिकरण्यमिति वाच्यम् - अस्मिन् पक्षे 'मुमुक्षा नाम चिन्मात्राश्रितान्तः- करणतादात्म्याध्यासाधिष्ठानभावापादक 'अविद्यानिवृत्तिकामनैव वाच्या' । तत्र च अविद्यैक्यपक्षे एकमुक्तौ सर्वमुक्तिप्रसङ्गः । न च कस्यापि मुक्तिर्नास्तीति शक्यं वक्तुम् - शुकस्तु मारुताच्छीघ्रां गतिं कृत्वाऽन्तरिक्षगाम् ।\nदर्शयित्वा प्रभावं स्वं सर्वभूतगतोऽभवत् ॥\nतद्धैतत् पश्यन् ऋषिर्वामदेवः प्रतिपेदे; तद्यो यो देवानां प्रत्यबुध्यत स एव तदभवत्\n(बृ.उ.१-४-१०) इत्यादिप्रमाणविरोधप्रसङ्गात् । अतो अविद्यानानात्वेऽभ्युपगन्तव्ये, तत्र च चिन्मात्राश्रितसर्वाविद्यानामेकविद्यानिवर्त्यत्वे एकमुक्तौ सर्वमुक्तिप्रसङ्गदोषतादवस्थ्यात् । एकाविद्यानिवृत्तिमात्राभ्युपगमे च 'अविद्यान्तराश्रयत्वस्य' चिन्मात्रे पूर्वमिव स्थितत्वेन अन्तःकरण- तादात्म्याध्यासाधिष्ठानभावलक्षणसंसारानिवृत्तेः तदवस्थत्वात् । अतः सोऽप्यनुपपन्नः । नन्वहमिति भासमाने अविद्यान्तःकरणोपाधिभेदभिन्ने चिदंशे अविद्यानिवृत्तिरुद्देश्या इति चेत्, न; अविद्यायाः अन्तःकरणस्य वा न दर्पणादिवत् प्रतिबिम्बनोपाधित्वं सम्भवति । दर्पणाद्युपाधिप्रतिहतनायनरश्मिगृह्यमाणस्य बिम्बस्यैव प्रतिबिम्बतया चक्षुषा अगृह्यमाणस्य चिदंशस्य प्रतिबिम्बत्वासम्भवेन घटादिवदवच्छेदकतयोपाधित्वे वक्तव्ये, अन्तःकरणस्य सञ्चरत उपाधित्वे अवच्छेद्यचैतन्यप्रदेशस्य भिन्नभिन्नतया कृतहान अकृताभ्यागमप्रसङ्गेन व्यापिन्या एवाविद्याया अवच्छेदकतया उपाधित्वे वक्तव्ये सर्वस्यापि अविद्यान्तर्गतचित्प्रदेशस्य सर्वाविद्यावृतत्वेन एकस्य ब्रह्मविद्यया एकाविद्याया नाशेऽपि अविद्यान्तरायत्तसंसारतादवस्थ्यात् ! अविद्यावच्छिन्नविकारप्रदेशे अनवच्छिन्नस्य ब्रह्मणोऽव- स्थानासम्भवेन ब्रह्मणो विकारान्तरवस्थानप्रतिपादकान्तर्यामिब्राह्मणानाञ्जस्यप्रसङ्गात् । अन्तर्यामिब्राह्मणस्य जीवविषयत्वाभावस्य अन्तर्याम्यधिकरणसिद्धत्वात् । न हि 'घटानवच्छिन्नाकाशस्य घटान्तरावस्थितिः सम्भवति । अत्र ब्रह्म समश्नुते (क.उ.६-१४) इति तन्मते अत्रैव ब्रह्माभाववेदकश्रुतिव्याकोपश्च स्यात् । अविद्यावच्छिन्नदेशे अनवच्छिन्नब्रह्मभावासम्भवात् विकारान्तरवस्थितस्य च गीताचार्यस्य भगवतः कृष्णस्य जीवत्वमेव स्यात् । ततच चिदाश्रितसर्वाविद्यानिवृत्तिकामनारूपमुमुक्षाया असम्भवात्, एकाविद्या- निवृत्तिमात्रेण संसारस्यानपायात्, मुमुक्षा ब्रह्मविचारादिकं वा एतादृशविवेकशालिनां न स्यात् । अत एव, न प्रतिबिम्बः नाप्यवच्छेदो जीवः, अपितु कौन्तेयस्यैव राधेयत्ववत्\nब्रह्मण एव अविकृतस्याविद्यया जीवभावः इति पक्षोऽपि 'व्युदस्तः', तथा सति नित्यमुक्त- श्रुतेनिर्विषयत्वप्रसङ्गात् । पारमार्थिकशोकाभावाभिप्राया नित्यमुक्तत्वश्रुतिरिति चेत् मोक्षे शोकाभावश्रुतेरपि पारमार्थिकशोकाभावविषयत्वप्रसङ्गात् । 'तद्यो यो देवानां प्रत्यबुध्यत, स एव तदभवत्' इत्यादीनां शुकादिमुक्तत्वप्रतिपादकानां ब्रह्मणो जगत्कर्तृत्वसर्वज्ञत्व- निरवद्यत्वावेदकानाञ्च अप्रामाण्यप्रसङ्गात् । विवादगोचरतापन्नप्रमाणज्ञानं स्वप्रागभावव्यतिरिक्तस्वविषयावरणस्वनिवर्त्य स्वदेशगतवस्त्वन्तरपूर्वकम् इत्यज्ञानस्य ज्ञानसमानाधिकरणत्वस्य विवरणे प्रतिपादितत्वात् , जडस्य अज्ञानाश्रयत्वे च भ्रान्तिसम्यग्ज्ञानयोरपि तदाश्रयत्वप्रसङ्गः इति 'विवरणकृतोक्तत्वाच्च ज्ञात्रााश्रितत्वे 'अज्ञानस्य' तदधीनं कर्तृत्वादिकमपि 'तस्यैव' ॥ ततश्च अज्ञानस्य ज्ञानाश्रयशुद्धजीवाश्रितत्वात् कर्तृत्वादिकमप्यज्ञाश्रयशुद्धजीवाश्रितमेव इति सिद्धम् । ततश्च ध्यायतीव इति इवशब्दप्रयोगः परतन्त्रप्रभौ प्रभुरिवेत्युक्तिवत् । अतः \"परतन्त्रकर्तृत्वाश्रयत्वाज्जीवस्य इव शब्दप्रयोगः उपपद्यत इत्येवास्थेयम् । प्रकृतमनुसरामः । शरीरव्यतिरेकमेव स्पष्टयति - स हि...... रूपाणि । स हि जीवः स्वप्नो भूत्वा - स्वप्नावस्थो भूत्वा - स्वप्ने व्याघ्रादिशरीरको भूत्वा इत्यर्थः । इमं लोकं परिदृश्यमानं जाग्रत्प्रपञ्चं मृत्योः - संसारस्य रूपाणि - दुःखरूपाणीति यावत् तादृशानि मानुषादीनि शरीराणि अतिक्रामति न पश्यतीति यावत् । ततश्च 'स्वप्ने जाग्दृशावर्तिदेहानुपलम्भात् देहान्तरपरिग्रहदर्शनाच्च जीवस्य देहव्यतिरेकः प्रदर्शितो भवतीति द्रष्टव्यम् ॥ ७ ॥"
                            }
                        ]
                    },
                    {
                        "verse_number": 19,
                        "original_text": "स वा अयं पुरुषो जायमानः शरीरमभिसम्पद्यमानः पाप्मभिः सँसृज्यते । स उत्क्रामन् म्रियमाणः पाप्मनो विजहाति ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं देहेन्द्रियमनःप्राणधीव्यतिरिक्तस्य आत्मनः पाप्मसम्बन्धोऽपि औपाधिक एव इत्याह - स वा...... सँसृज्यते । स एवायं पुरुषः - जीवः जायमान इत्युक्ते; आत्मनो नित्यस्य जायमानत्वाभावादाह - शरीरमभिसम्पद्यमान इति । शरीरमभिसङ्गच्छमान इत्यर्थः । शरीरसम्बन्ध एव जननमिति भावः । शरीरमभिसम्पद्यमान एव सन् पाप्मभिः संसृज्यत इति, शरीरसम्बन्धोपाधिकः पापसम्बन्ध इत्युक्तं भवति । तदेव व्यतिरेकमुखेन द्रढयति स...... विजहाति । 'नित्यस्य म्रियमाणत्वाभावादाह उत्क्रमन्निति । अत्रोत्क्रमणञ्च चरमोत्क्रमणं विवक्षितम् पाप्मनो विजहाति इति सर्वपापविधूननश्रवणादिति द्रष्टव्यम् ॥ ८ ॥"
                            }
                        ]
                    },
                    {
                        "verse_number": 20,
                        "original_text": "[जीवस्य लोकद्वयकथनम्]\nतस्य वा एतस्य पुरुषस्य द्वे एव स्थाने भवत इदञ्च परलोकस्थानञ्च । सन्ध्यं तृतीयँ स्वप्नस्थानम् । तस्मिन् सन्ध्ये स्थाने तिष्ठन्नेते 'उभे स्थाने' पश्यति इदञ्च परलोकस्थानञ्च । अथ यथा क्रमोऽयं परलोकस्थाने भवति, तमाक्रममाक्रम्योभयान् पाप्मन आनन्दाँश्च पश्यति । स यत्र प्रस्वपिति अस्य लोकस्य सर्वावतो मात्रामुपादाय स्वयं निहत्य स्वयं निर्माय स्वेन भासा स्वेन ज्योतिषा प्रस्वपिति । अत्रायं पुरुषः स्वयंज्योतिः भवति ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु ‘स्वप्नो भूत्वेमं लोकमतिक्रामति' इति स्वप्ने शरीरव्यतिरेकप्रदर्शनमयुक्तम्; एतल्लोकपरलोकयोरेव शरीरपरिग्रहस्थानत्वात्; स्वप्नस्यातथात्वात् इत्याशङ्क्याह - तस्य वा...... परलोकस्थानञ्च इति । तस्यैतस्य पुरुषस्य - जीवस्य शरीरपरिग्रहे अयञ्च परश्च लोक इति स्थानद्वयमेव लोके प्रसिद्धमित्यर्थः । सन्ध्यं तृतीयं स्वप्नस्थानम् । सन्धौ भवं सन्ध्यम् । स्वप्नरूपस्थानं तु 'पूर्वोक्तस्थानद्वयानुभवयोग्यत्वात् सन्ध्यं तृतीयस्थानमेव भवतीत्यर्थः । मृतः परलोकं पश्यति; जाग्रत् पुरुषस्तु इममेव लोकं पश्यति; स्वप्नावस्थस्तु कदाचिदिमं लोकं पश्यति। कदाचित् परलोकं स्वर्ग'नरकादिकं पश्यति । अतः स्थानद्वयदर्शनयोग्या विलक्षणेयं स्वप्नावस्था इत्यर्थः । अमुमेवार्थं प्रपञ्चयति - तस्मिन् सन्ध्ये...... परलोकस्थानञ्च । स्पष्टोऽर्थः । ननु एतद्देहपरित्यागानन्तरभाविनः परलोकस्थानदर्शनस्य कथं स्वप्नावस्थपुरुषदृश्यत्वं सम्भवति; [अतः स्वप्ने दृश्यं परलोक- स्थानमन्यदेव] इत्यत्राह - अथ...... पश्यति । आक्रामति अनेन इत्याक्रमः आश्रयः पुण्यपापरूपः । यादृक्पुण्यपापरूपाक्रमविशिष्टस्सन् परलोके सुखदुःखे अनुभवति; तमेव तादृशमेव पुण्यपापलक्षणमाक्रममाक्रम्य अथ - तदा स्वप्ने प्रतिकूलान् अनुकूलांश्च उभयविधान् पदार्थान् पश्यति । ततश्च स्वप्ने परिदृश्यमानमेतदेहातिरिक्तदेहभोग्यं 'पुण्यपापवर्जितं' परलोकस्थानमेव इत्यर्थः । ननु स्वप्ने परलोकवत् पुण्यपापादिवशेन पदार्थसृष्टौ स्वयंञ्ज्योतिष्ट्वं कुतोऽभ्युप- गन्तव्यम् । इन्द्रियाणां प्रकाशकानां सत्त्वादित्याशङ्क्याह - स यत्र...... प्रस्वपिति । स - जीवः यत्र - यदा प्रस्वपिति - स्वप्नान् अनुभवति, तदा सर्वावतः - सर्वतो भोग्यभोगोपकपकरणादिसर्वयुक्तस्य अस्य - जगतः जाग्रत्प्रपञ्चस्य 'मात्रां' - मीयतेऽनेनेति मात्रा प्रकाशको जाग्रदवस्थेन्द्रियवर्गः तमुपादाय, स्वयमेव तमिन्द्रियवर्ग निहत्य-\nनिश्चेष्टतामापाद्य निर्व्यापारं कारयित्वा इति यावत् । अथ स्वाप्निकदेहेन्द्रियादि वस्तुजातं स्वयं निर्माय - सृष्ट्वा - अत्रोक्तं जीवस्य स्वाप्नपदार्थनिर्मातृत्वमदृष्टद्वारा इति द्रष्टव्यम् । अग्रे स हि कर्ता इति वाक्येन तेषामीश्वरसृष्टत्वस्य वक्ष्यमाणत्वात् । परैरपि अदृष्टद्वारा इत्युक्तत्वाञ्च । स्वेन भासा इत्यस्यैव विवरणं स्वेन ज्योतिषा इति । प्रस्वपिति\nस्वप्नमनुभवति इत्यर्थः । अत्र - अस्यां दशायां पुरुषः - जीवः स्वयंज्योतिर्भवति । प्रकाशकान्तराभावात् इत्यर्थः । यद्यपि स्वप्नपदार्थभानं स्वाप्निकेन्द्रियद्वारप्रसृमरेण धर्मभूतज्ञानेनैव, नात्मज्योतिषा । तथापि आदित्यादि प्रकाशकान्तरस्थानाभिषिक्तः आत्मैवेति भावः । यद्यपि स्वप्नेऽपि आदित्यादिज्योतिस्सृष्टयभ्युपगमे प्रकाशकान्तरव्यतिरेको न वक्तुं शक्यः तथापि लोकप्रसिद्धादित्यादिज्योतिरन्तराभावात् जाग्रदादिवैषम्यमस्तीति अत्रोक्तं स्वयंज्योतिष्ट्वं प्रसिद्धज्योतिरनपेक्षप्रकाशकत्वमेवेति द्रष्टव्यम् ॥ ९ ॥"
                            }
                        ]
                    },
                    {
                        "verse_number": 21,
                        "original_text": "[स्वप्नसृष्टिः]\nन तन्त्र रथा न रथयोगा न पन्थानो भवन्ति; अथ रथान् रथयोगान् पथः सृजते । न तत्रानन्दा मुदः प्रमुदो भवन्तिः अथानन्दान् मुदः प्रमुदः सृजते । न तत्र वेशान्ताः पुष्करिण्यः स्रवन्त्यो भवन्तिः 'अथ वेशान्तान् (न्ताः) पुष्करिण्यः स्रवन्त्यः सृजते । स हि कर्ता ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु, आत्मनैवायं ज्योतिषास्ते पल्ययते कर्म कुरुते इत्यादि नोपपद्यते; स्वप्ने आसनगमनक्रियाकर्मकरणादीनामसत्त्वात् इत्याशङ्क्याह - न तत्र रथा...... सृजते । युज्यन्ते इति योगाः । रथयोगाः - अश्वादयः । रथरथाश्वमार्गादयः जाग्रदृशानुभवयोग्याः तत्र - स्वप्ने न सन्ति - न ज्ञायन्ते । अथ तु तत्तत्पुरुषतत्त्कालमात्रानुभाव्यान् रथादीन् अर्थान् परमात्मा सृजते इत्यर्थः । एवमग्रेऽपि द्रष्टव्यम् । अनुकूलवस्तुदर्शनजा प्रीतिः आनन्दः । तस्मिन् स्वकीयत्वबुद्धिजा प्रीतिः मुत् । तद्विनियोगजा प्रीतिः प्रमुत् । वेशान्ताः - वेशन्ताः, पल्वलानि । वेशान्ता इति दीर्घश्छान्दसः । पुष्करिण्यः । वाप्यः । स्रवन्त्यः - नद्यः । 'पुष्करिणीः स्रवन्तीः सृजत' इत्यर्थः । पुष्करिण्यस्रवन्त्यस्सृजत इत्यत्र वा छन्दसि इति वा पूर्वसवर्णदीर्घाभावः । ननु स्वप्नदृक् यस्मिन् देशे यदा रथं पश्यति, तदानीं तत्र स्थितोऽन्यः तं न पश्यति । स्वप्नदृगपि प्रबोधानन्तरं तत्र गतः तं न पश्यति । तत्र तस्यान्यत्र नयनचिह्नानि वा नाशचिह्नानि वा नोपलभ्यन्ते । अतः कथमीदृशी स्वप्नार्थसृष्टिरुपपद्यताम् इत्यत्राह - स हि कर्ता । सकलप्रपञ्चनाटकसूत्रधारः सर्वेश्वरः खलु तत्र कर्ता । स किं वा कर्तुं न शक्नुयादिति हि शब्दाभिप्रायः । न च स हि इत्यनेन, स यत्र प्रस्वपिति इति प्राक्प्रस्तुतो जीव एव परामृश्यतामिति वाच्यम् - सन्ध्याधिकरणे तस्य निरस्तत्वात् ।\n[सन्ध्याधिकरणविचारः]\nतथा हि सन्ध्ये सृष्टिराह हि (ब्र.सू.३-२-१) / न तत्र रथाः न रथयोगाः इति वाक्ये सन्ध्ये - स्वप्नस्थाने जीवकर्तृकैव सृष्टिराम्नायते । स हि कर्ता इति स्वप्नदृशं प्राक्प्रस्तुतं जीवमेव स इति शब्देन परामृश्य तस्य कर्तृत्वं श्रुतिराह हि । निर्मातारञ्चैके पुत्रादयश्च\n(ब्र.सू.३-२-२) । एके शाखिनः, य एषु सुप्तेषु जागर्ति कामं कामं पुरुषो निर्मिमाणः\n(क.उ.५-८) इति कामानां निर्मातारं जीवमामनन्ति । अत्र कामशब्देन काम्यमानाः पुत्रादयो वर्ण्यन्ते । 'पूर्व हि', सर्वान् कामान् छन्दतः प्रार्थयस्व (क.उ.१-२५) शतायुषः पुत्रपौत्रान्\nवृणीष्व (क.उ.१-२३) इति पुत्रादयो हि कामाः प्रकृताः । अतो जीव एवात्र कर्तृत्वेनाभि- धीयते । न च जीवस्य कथमीदृशं सृष्टिसामर्थ्यमिति वाच्यम् - प्रजापतिवाक्ये जीवस्यापि 'सत्यसङ्कल्पादेराम्नानात् । न च तत् संसारदशायां तिरोहितमिति वाच्यम् मुक्ताविव \"स्वप्नदशायामाविर्भावसम्भवादिति द्वाभ्यां सूत्राभ्यां पूर्वपक्षे प्राप्ते उच्यते- मायामात्रं तु कार्त्स्न्येनानभिव्यक्तस्वरूपत्वात् । (ब्र.सू.३-२-३) तु शब्दः पक्षं व्यावर्तयति । मायाशब्दो ह्यश्चर्यत्वं प्रवृत्तिनिमित्तीकृत्य भगवत्सङ्कल्पवाची । माया\nवयुनं ज्ञानं इति निघण्ठुपाठाच्च मायाशब्दो ज्ञानरूपसङ्कल्पवचनः । मायामात्रम् - भगवत्सङ्कल्पमात्रस्पृष्टम्; न तु जीवसृष्टमित्यर्थः । तत्र हेतुः कार्त्स्न्येनानभि- व्यक्तस्वरूपत्वात् इति । जीवस्य सत्यसङ्कल्पत्वादिब्राह्मरूपस्य प्रजापतिवाक्योदितस्य संसारदशायां सर्वात्मना अनभिव्यक्तत्वात् न तस्य कर्तृत्वसंभावनापि स हि कर्ता इति हि\nशब्देन प्रसिद्धस्यैव कर्तृतया निर्देशात् । स्वप्नदृश एव कर्तृत्वे स्वाहितचोरव्याघ्रादेः सृष्टिर्नोपपद्येत । इमान् स्वप्नान् पदार्थानस्राक्षमिति प्रतिसन्धानप्रसङ्गाच्च । कामं कामं पुरुषो\nनिर्मिमाणः इत्यत्र, तदेव शुक्रं तद्ब्रह्म इत्युक्त्या तस्य वचनस्य ब्रह्मविषयत्वाच्च न जीवस्य स्रष्टुत्वम् । ननु स्वाभाविकस्यापहतपाप्मत्वादेः सत्यसङ्कल्पत्वपर्यन्तस्यानभिव्यक्तिः किन्निबन्धना इत्यत्राह - पराभिध्यानात्तु तिरोहितं ततो ह्यस्य बन्धविपर्ययौ (ब्र.सू.३-२-४) । पराभिध्यानात् परमात्मसङ्कल्पात् तत् तिरोहितं भवति । तत्सङ्कल्पादेव हि अस्य जीवस्य बन्धो मोक्षश्च । यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते, अथ\nसोऽभयं गतो भवति; यदा ह्येवैष एतस्मिन्नुदरमन्तरं कुरुते, अथ तस्य भयं भवति\n(तै.आन.२-७)। एष ह्येवानन्दयति इति श्रवणात् । देहयोगाद्वा सोऽपि (ब्र.सू.३-२-५) । सोऽपि तिरोभावः सृष्टिकाले देहयोगद्वारेण वा भवति; प्रलयकाले सूक्ष्माचिच्छक्तियोगद्वारेण वा भवतीत्यर्थः । सूचकश्च हि श्रुतेराचक्षते च तद्विदः (ब्र.सू.३-२-६) स्वाप्नार्थो हि शुभाशुभसूचकः । यदा कर्मसु काम्येषु स्रियं स्वप्नेषु पश्यति ।\nसमृद्धिं तत्र जानीयात् तस्मिन् स्वप्ननिदर्शने ॥ (छां.उ.५-२-९)\nस्वप्ने पुरुषं कृष्णं कृष्णदन्तं पश्यति, स एनं हन्ति । इति श्रुतेः ॥\nआचक्षते च स्वप्नाध्यायविदस्तथा । ततश्च यदि इयं स्वप्नसृष्टिः जीवकर्तृका, तर्हि शुभसूचकानेव सृष्ट्वा पश्येत् नाशुभसूचकान् । अतः न जीवकर्तृकेयं सृष्टिः इत्युभयलिङ्गपादे स्थितम् । यदत्र परैरुच्यते - स्वप्नसृष्टेः सत्यत्वे रथादिसृष्टिवत् आदित्यादेरपि सृष्ट्यभ्युपगमे जाग्रद्दशावत् स्वप्नेऽपि ज्योतिरन्तरव्यतिकरसत्त्वात् स्वप्नप्रकाशत्वस्य दुर्विवेचता स्यात् । अतः स्वप्नदृष्टानां सत्यत्वं प्रकरणावरुद्धमिति - तदसत् । परमतेऽपि मनसः प्रकाशकस्य सत्त्वेन स्वप्ने स्वयंज्योतिष्ट्वसाधनम् 'असङ्गतमेव हि स्यात् । तस्मात् लोकप्रसिद्धादित्यादि अभावेऽपि स्वकीयज्ञानेन' भासकरवात् स्वयंज्योतिष्ट्वमस्तीत्यत्रैवास्याः श्रुतेस्तात्पर्यमिति सिद्धम् । प्रकृतमनुसरामः ॥ १० ॥"
                            }
                        ]
                    },
                    {
                        "verse_number": 22,
                        "original_text": "[स्वप्नविषयकश्लोकाः]\nतदेते श्लोका भवन्ति - स्वप्नेन शारीरमभिप्रहत्य असुप्तः सुप्तानभिचाकशीति । शुक्रमादाय पुनरेति स्थानँ हिरण्मयः पुरुष एकहँसः ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- तदेते श्लोका भवन्ति । तत् - सुप्तमधिकृत्य एते - वक्ष्यमाणश्लोकाः प्रवृत्ता इत्यर्थः । स्वप्नेन - अभिचाकशीति । स्वप्नेन इतीत्थंभावे तृतीया । पुरुषः- जीवः स्वप्नेन उपलक्षितस्सन् शारीरं - शरीरमभिप्रहृत्य निश्चेष्टताम् आपाद्य असुप्तः . 'अलुप्त'प्रकाश एव सन् सुप्तान् - लुप्तप्रकाशान् प्राणान् अभितः चाकशीति । 'कश\nगतिशासनयोः ' (धा.पा.१०२४) इत्यस्मात् यङ्लुगन्तात् इदं रूपम् । पर्यटतीत्यर्थः । शुक्रं\n(शुक्लं ) - ज्योतिष्मत् प्रकाशकं मन 'आदिकमिन्द्रियोवर्गमादाय स्वप्नान्ते पुनः स्वस्थानमेति . जाग्रदृशां प्रतिपद्यत इत्यर्थः । हिरण्मयः प्रकाशमयः । एकहँसः - एक एव हन्ति . गच्छतीति एकहँसः ॥ ११ ॥"
                            }
                        ]
                    },
                    {
                        "verse_number": 23,
                        "original_text": "प्राणेन रक्षन्नवरं कुलायं बहिष्कुलायायमृतश्चरित्वा । स ईयतेऽमृतो यत्र कामँ हिरण्मय पुरुषः एकहँसः ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्राणेन...... एकहँसः । सः - जीवः स्वप्ने अवरं - निकृष्टं कुलायं - स्थूलं शरीरं प्राणेन - पञ्चवृत्तिप्राणेन रक्षन् प्राणस्यापि स्वप्ने जीवेन सह निर्गमे सद्यो मरणमेव स्यात् । अतः प्राणेन शरीरं रक्षन् - अत एव अमृत एव सन् कुलायात् -जाग्रच्छरीरात् बहिर्निगम्य यत्र कामं - काम्यत इति कामम् - यत्र भोग्यम्, तत्र सर्वत्र चरित्वा अमृतः - अमरणधर्मा हिरण्मयः एकहंसः पुरुषः पुनरपि स्वस्थानम् ईयते - गच्छति इत्यर्थः । यद्वा कुलायात् बहिः चरित्वा यत्र कामं तत्र ईयते - गच्छति इत्यर्थः ॥ १२ ॥"
                            }
                        ]
                    },
                    {
                        "verse_number": 24,
                        "original_text": "स्वप्नान्त उच्चावचमीयमानो रूपाणि देवः कुरुते बहूनि । उतेव स्रीभिः सह मोदमानो जक्षदुतेवापि भयानि पश्यन् ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-स्वप्नान्ते...... बहूनि । स्वप्नान्ते - स्वप्नमध्ये इत्यर्थः । अन्तशब्दो मध्यवचनः । उच्चावचं - पुण्यपापलक्षणम् उत्कृष्टापकृष्टम् ईयमानः - सङ्गच्छमानो देवः जीव इत्यर्थः । बहूनि - देवादीनि रूपाणि कुरुते - भजत इत्यर्थः । उतेव...... पश्यन् । उत - अपि च । उतशब्दः अप्यर्थः । स्रीभिस्सह मोदमान इव क्वचिद्रूपेषु भवति । क्वचिच्च जक्षदिव ...... जक्षणं भक्षण 'हसनं वा' । 'जक्ष भक्षणहसनयोः' (धा.पा.१०७१) इति हि धातुः । उत - अपि च भयानि - बिभेति एभ्य इति भयानि - व्याघ्रादीनि पश्यन्निवापि भवतीत्यर्थः । स्वप्नार्थानां तत्कालमात्रावसानत्वात् तदेकानुभाव्यत्वाच्चान्न इवशब्दः ॥ १३ ॥"
                            }
                        ]
                    },
                    {
                        "verse_number": 25,
                        "original_text": "आराममस्य पश्यन्ति न तं पश्यति कश्चन इति । तत्रायतं बोधयेदित्याहुः । दुर्भिषज्यं हास्मै भवति, यमेष न प्रतिपद्यते । अथो खल्वाहुर्जागरितदेश एवास्यैष इति । यानि ह्येव जाग्रत् पश्यति; तानि सुप्त इति । अत्रायं पुरुषः स्वयंज्योतिः भवति । 'सोऽयं भगवते सहस्रं ददामि; अत ऊर्ध्वं विमोक्षाय ब्रूहीति ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- आराममस्य पश्यन्ति न तं पश्यति कश्चन । अस्य - जीवस्य आरामं - 'भोगोपकरण'भूतमुद्यानादिकं देहेन्द्रियादिकं च सर्वेऽपि पश्यन्ति । तं - देहेन्द्रियादि विविक्तम् अन्तर्बहिस्सञ्चरन्तमपि जीवं कश्चन न पश्यतीति लोकं प्रत्यनुक्रोशं दर्शयति श्रुतिः । इति मन्त्रसमाप्तौ । लोकप्रसिद्धिरपि तथा इत्याह - तत्रायतं...... प्रतिपद्यते इति । यत एव स्वप्ने इन्द्रियाण्युपसंहृत्य जीवो बहिनिर्गच्छति तत् अत एव' आयतं - गाढसुप्तं यम उपरमे (धा.पा.९८४) अनुदात्तोपदेश (पा.सू.६-४-३७) इत्यनुनासिकलोषः । 'तं सहसा न' बोधयेत् इत्याहुः चिकित्सकाः । ते हि तत्र दोषं पश्यन्ति । कोऽयं दोषः? एषः सहसा प्रबोधितो जाग्रच्छरीरे प्रविशन् बहिनिर्गत आत्मा यं कञ्चित् इन्द्रियदेशं न प्रतिपद्यते यदि कदाचित् तर्हि व्यत्यासेन इन्द्रियाणि इन्द्रियान्तरदेशे प्रवेशयेत् । तत्र आन्ध्यबाधिर्यादिदोषप्राप्ती 'दुर्भिषज्यं' - दुःखेन भिषक् कर्मास्मै दोषाय भवति । अयं दोषो दुर्विचिकित्स एव स्यादित्यर्थः । अथो...... सुप्त इति । अथो इति वाक्यान्तरोपक्रमे । खलु प्रसिद्धं अन्ये आहुः - किमिति । जागरित देशे जाग्रत्स्थान 'एवास्य जीवस्य एषः - स्वप्न इति; न स्थानान्तर इति । तत्र च हेतुमाहुः; यान्येव हस्त्यादीनि जाग्रत् पश्यति; तानि सुप्तोपि पश्यतीति । अत्र मतान्तरत्वेन उपन्यासस्यायं भावः - 'उपरतेष्वेव इन्द्रियेषु' हि स्वप्नान् । पश्यति । अतो न तत्र जागरितदेशस्यावकाशोऽस्ति । अतः तृतीयस्थानमेव स्वप्नस्थानमिति । केचित्तु अथो खल्वाहुरित्यादिग्रन्थोऽपि पूर्वोक्ताऽर्थोपादक एव; न मतान्तरम् । तथाहि - जागरितशब्दात् ईषदसमाप्तौ देश्यप्रत्यये छान्दसो यलोपः । जागरितादीषन्न्यूनमेवास्य जीवस्य स्वप्रस्थानमित्यर्थः । दिनान्तरानुभवायोग्यत्वम् ईषन्न्यूनत्वम् । उक्त एवार्थः उपपत्त्या समर्थ्यते, यानि ह्येव जाग्रत् पश्यति, तानिसुप्त इति । यानि स्रक्चन्दनवनितान्नपानादीनि जाग्रद्दशायां पश्यति, \"तादृश्यान्येवार्थ' क्रियाकारीणि तानि स्वप्ने पश्यति । अतः स्वप्नार्थाः सृष्टा एव भगवता । तस्मादिह परलोकव्यतिरिक्तस्थानान्तरमेव स्वप्न स्थानमित्यर्थः' इत्याहुः ॥ उक्तं स्वयंज्योतिष्ट्वमुपसंहरति - अत्रायं पुरुषः स्वयंज्योतिर्भवति । पूर्ववदर्थः । जनक आह - सोऽहं भगवते सहस्रं ददामि । प्राप्तस्वयंज्योतिष्ट्वविद्यानिष्क्रयत्वेन सहस्रं गवां दक्षिणात्वेन ददामि । अत ऊर्ध्व विमोक्षायैव ब्रूहीति । अतः परं 'संसारविमोक्षायैव साधनं ब्रूहि नान्यत् किञ्चिदपेक्षितमिति भावः ॥ १४ ॥"
                            }
                        ]
                    },
                    {
                        "verse_number": 26,
                        "original_text": "[जाग्रत्स्वप्नसुषुप्तिकथनम्]\nस वा एष एतस्मिन् सम्प्रसादे रत्वा चरित्वा दृष्ट्वैव पुण्यञ्च पापञ्च पुनः\nप्रतिन्यायं प्रतियोन्याद्रवति स्वप्रायैव । स यत् तत्र किञ्चित् पश्यति, अनन्वागतस्तेन भवति; असङ्गो ह्ययं पुरुष इति । एवमेवैतद्याज्ञवल्क्य! सोऽहं भगवते सहस्रं ददामि; अत ऊर्ध्वं विमोक्षायैव ब्रूहीति ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - याज्ञवल्क्य आह - स वा एष...... स्वप्नायैव । सम्प्रसीदति अस्मिन्निति सम्प्रसादः । जागरिते देहेन्द्रियादिव्यापारशतसन्निपातजन्यं कालुष्यमस्ति । स्वप्ने तु तेभ्यो विप्रमुक्त ईषत् प्रसीदति । अतः सम्प्रसादशब्देन स्वप्रस्थानमुच्यते । यद्यपि समासादशब्दः सुषुप्तौ मुख्यः - अथापि स्वप्नस्य प्राक्प्रस्तुतत्वात् तस्यैव एतस्मिन् सम्प्रसाद इति एतच्छब्दसमानाधिकरणसम्प्रसादशब्देन परामर्शो युक्तः । तस्मिन्', जिगमिषिते सतीति शेषः । रत्वा - रमेरनिदित्वात् अनुदात्तोपदेश इत्यनुनासिकलोपः । स एष जीवः जागरिते रत्वा - क्रीडित्वा चरित्वा - भक्षयित्वा; विहृत्य वा - चरगतिभक्षणयोः\n(धा.पा.५५९) इति हि धातुः । दृष्ट्वैव पुण्यञ्च पापञ्च - पुण्यपापफलमनुभूय ततः पुनः सम्प्रसादे - स्वप्रस्थाने जिगमिषिते सति प्रतिन्यायं - यथान्यायं यथानिर्गतमित्यर्थः । अयनं - आयः निर्गमनमित्यर्थः । पूर्वं स्वप्रस्थानात् यथा निर्गतः तथैवेति यावत् । प्रति योनि - योनिशब्दः स्थानवाची स्थानं प्रति स्वप्रस्थानं प्रति आद्रवति - आगच्छति । स्वप्नाय - स्वप्नानुभवाय इत्यर्थः । स यत्तत्...... भवति । तत्र जाग्रदृशायां सः जीवः यत्किञ्चित् - मनुष्यव्याघ्रशरीरादिकं आत्मीयत्वेन पश्यति; तेनानन्वागतो भवति-\nतेनाननुसृतो भवति । तत्सम्बन्धरहितो भवतीत्यर्थः । तत्र हेतुमाह - असङ्गो ह्ययं पुरुष इति । कर्माविद्योपाधिकेन शरीरेन्द्रियसंघातादिना असङ्गस्वभावत्त्वात् इत्यर्थः । यदि हि केनचित् सङ्गः स्वभावसिद्धस्स्यात्, तदैव हि तस्य सर्वदा तदनुवृत्तिः स्यात् । अतोऽसङ्गस्वभावत्वात् जाग्रदृशादृष्टपदार्थाननुवृत्तिः युज्यत इति भावः । उक्तमङ्गीकरोति जनकः' एवमेवैतद्याज्ञवल्क्य इति । सोऽहं...... ब्रूहीति । पूर्ववदर्थः ॥ १५ ॥"
                            }
                        ]
                    },
                    {
                        "verse_number": 27,
                        "original_text": "स वा एष एतस्मिन् स्वप्नान्ते रत्वा चरित्वा दृष्ट्वैव पुण्यञ्च पापञ्च पुनः\nप्रतिन्यायं प्रतियोन्याद्रवति बुद्धान्तायैव । स यत् तत्र किञ्चित् पश्यति, अनन्वागतस्तेन भवति; असङ्गो ह्ययं पुरुष इति । एवमेवैतद्याज्ञवल्क्य । सोऽहं भगवते सहस्रं ददामि । अत ऊर्ध्वं विमोक्षायैव ब्रूहीति ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स वा एष...... ब्रूहीति । स्वप्नान्ते - स्वप्नस्थाने इत्यर्थः । अन्तशब्दः स्थानवचनः । अन्तः समाप्तौ स्थाने च निर्णयेऽभ्यन्तरेऽपि च इति हि नैघण्टुकाः । बुद्धान्तायैव - बुद्धं - बोधः । भावे निष्ठा । अन्तशब्द स्थानवचनः । 'स्थिरबोधस्थानाय । जाग्रत्स्थानायेति यावत् । स...... भवति इति । जाग्रदृशायां स्वप्नदृष्टवस्तुसंबन्धरहितो भवतीत्यर्थः । शिष्टं स्पष्टम् ॥ १६ ॥"
                            }
                        ]
                    },
                    {
                        "verse_number": 28,
                        "original_text": "स वा एष एतस्मिन् बुद्धान्ते रत्वा चरित्वा दृष्ट्वैव पुण्यञ्च पापञ्च पुनः\nप्रतिन्यायं प्रतियोन्याद्रवति स्वप्नान्तायैव ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स वा एष...... स्वप्नान्तयैव । सर्वं पूर्ववत् ॥ १७ ॥"
                            }
                        ]
                    },
                    {
                        "verse_number": 29,
                        "original_text": "तद्यथा महामत्स्य उभे कूले अनुसञ्चरति पूर्वं च अपरञ्च, एवमेवायं पुरुष एतावुभावन्तावनुसञ्चरति स्वप्रान्तञ्च बुद्धान्तञ्च ॥ १८॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं त्रिभिः खण्डैः जागरितात् स्वप्नान्तं, स्वप्नान्तात् बुद्धान्त, बुद्धान्तात् स्वप्नान्तं याति इत्यारोहावरोहसञ्चारप्रदर्शनेन संसारचक्रप्रवृत्तिर्दर्शिता । अथैकस्यैव पुरुषस्य उभयत्र सञ्चारे दृष्टान्तमाह - तद्यथा महा मत्स्य...... बुद्धान्तञ्च । स्पष्टोऽर्थः ॥ १८ ॥"
                            }
                        ]
                    },
                    {
                        "verse_number": 30,
                        "original_text": "तद्यथास्मिन्नाकाशे श्येनो वा सुपर्णो वा विपरिपत्य श्रान्तः संहत्य पक्षौ सल्लयायैव ध्रियते, एवमेवायं पुरुष एतस्मा अन्ताय धावति यत्र सुप्तो न कञ्चन कामं कामयते, न कञ्चन स्वप्नं पश्यति ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- एवं स्थानद्वयसञ्चारं प्रदर्श्य सुषुप्तिदशां प्रकाशयति तद्यथा...... पश्यति इत्यादि । यथा आकाशे श्येनो वा गरुडो वा विपरिपत्य - विशेषेण परितः पतनं कृत्वा श्रान्तस्सन् पक्षौ संहृत्य सल्लयाय- लीयते अस्मिन् पक्षीति लयः नीडं समीचीननीडायैव ध्रियते - अवतिष्ठते धृङ् अवस्थाने (धा.पा.१४१३) इति हि धातुः । क्षेमङ्करं नीडमभिधावति इत्यर्थः । एवमेवायं पुरुषः - 'जीवः बुद्धान्तस्वप्नान्तसञ्चरणश्रान्ते', यत्र स्थाने 'सुप्तोऽयं' कामाद्यनुपहतः स्वाप्नांश्चानुकूलप्रतिकूलपदार्थान् न पश्यति । तादृशाय पूर्वोक्तस्थानद्वयकालुष्यविरहिताय 'सुषुप्तिस्थानाय' धावति इत्यर्थः ॥ १९ ॥"
                            }
                        ]
                    },
                    {
                        "verse_number": 31,
                        "original_text": "ता वा अस्यैता 'हिता' नाड्यो यथा केशः सहस्रधा भिन्नः तावताणिम्ना तिष्ठन्ति शुक्लस्य नीलस्य पिङ्गलस्य हरितस्य लोहितस्य पूर्णा अथ यत्रैनं घ्नन्तीव जिनन्तीव हस्तीव विच्छाययति गर्तमिव पतति । यदेव जाग्रद्भयं पश्यति तदत्राविद्यया मन्यते अथ यत्र देव इव राजेव अहमेवेदँ सर्वोऽस्मीति मन्यते सोऽस्य परमो लोकः ॥ २० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु कचित्स्वप्नादिदर्शनं कचित्तदभाव इत्यत्र किं विनिगमकमिति शङ्कायां स्थानवैषम्यकृतमित्याह ता वा...... सहस्रधा भिन्न इत्यादि । यत्र - स्थाने स्थितम् एनं - जीवं केचन घ्नन्तीव केचन जिनन्तीव , जयन्तीव, हस्ती विच्छाययतीव-\nगजो विद्रावयतीव; गर्तमिव पतति - 'पतननिमित्त भाति । ताः- अस्य पुरुषस्य तादृशस्थानभूताः । स्वप्नदर्शनस्थानभूता इत्यर्थः । केशसहस्रांशो यावता अणिम्ना\nसौक्ष्म्येण तिष्ठति तावदतिसूक्ष्माः शुक्लनीलपिङ्गलहरितलोहितादि नानारूपान्नरसचूर्णाः हितानामिका नाड्यो भवन्तीत्यर्थः । यदेव जाग्रद्भयं पश्यति तदत्राविद्यया मन्यते । यद्यज्जाग्रदवस्थायां भयसाधनं पश्यति तत्सर्वमत्र आसु नाडीषु अविद्यया - कर्मवशात् मन्यते - प्रत्येति । हितनामकस्वप्नवहनाडीस्थितस्य कर्मबन्धसत्त्वात् भीषणस्वप्रपदार्थ प्रतिभानं सम्भवतीति भावः । अथ यत्र...... परमो लोकः । स यथा कुमारो वा महाराजो वा महाब्राह्मणो वा अतिघ्नीम् आनन्दस्य गत्वा शयीत एवमेवैष एतच्छेते इति बाला ब्राह्मणोक्तरीत्या यत्र स्थाने स्थितस्य देववत् राजवच्चानन्दानुभवः, किञ्च यत्र स्थितः अहमेव सर्वोस्मीति मन्यते । स्वव्यतिरिक्तानुकूलप्रतिकूलवस्तु नोपलभते सोऽस्य जीवस्य परमो लोकः\nमुख्याश्रयः परमात्मा इति यावत् । अतस्तत्र सुषुप्तिस्थाने स्थितस्य न स्वप्नाद्युपलम्भ इति भावः ॥ २० ॥"
                            }
                        ]
                    },
                    {
                        "verse_number": 32,
                        "original_text": "[सुषुप्तौ बाह्यान्तरज्ञानराहित्यम्]\nतद्वा अस्यैतद् अतिच्छन्दा अपहत-पाप्माभयँ रूपम् ।\nतद् यथा प्रियया स्रिया सम्परिष्वक्तो,\nन बाह्यं किञ्चन वेद;\nनान्तरम् -\nएवम् एवायं पुरुषः\nप्राज्ञेनात्मना सम्परिष्वक्तो\nन बाह्यं किञ्चन वेद नान्तरम् ।\nतद्वा अस्येतद् आप्त-कामम् आत्म-कामम् अकामँ रूपँ\nशोकान्तरम् ॥ २१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-तद्वा..... अभयं रूपम् तदेतत् - स्थानमेवास्य अतिच्छन्दाः - छन्द शब्द इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् अपहतपाप्मा-\nपापप्रतिभटं अभयं प्रियं प्राप्यं रूपं - 'परमात्मा' इत्यर्थः । ततः किमित्यत आह - तद्यथा प्रियया इत्यादि । यथा - प्रियतमया स्रिया सम्परिष्वक्तस्य पुरुषस्य आन्तरदुःखादिपदार्थज्ञानं वा ब्राह्यपदार्थज्ञानं वा नास्ति, एवं परमप्रियेण प्राज्ञेनात्मना - 'सर्वज्ञेन परमात्मना' सम्परिष्वक्तस्यास्यपुरुषस्य जीवस्य बाह्याभ्यन्तरस्वेतरसर्ववस्तुज्ञानाभाव उपपद्यते इत्यर्थः । अत्र च सम्परिष्वङ्गो नाम तत्र लय एव । स्वाप्यय सूत्रे, स्वमपीतो भवति इति वाक्यसमानार्थकतया भगवता भाष्यकृतैतद्वाक्यस्योदाहृतत्वात् । अथवा जाग्रत्स्वप्न- भोगप्रदकर्मसम्बन्धविरोधी परिष्वङ्गः सम्बन्धविशेषः सुषुप्तिमात्रकाल'वर्तीति' द्रष्टव्यम् । तद्वा...... शोकान्तरम् । तदेव - जीवसुषुप्तिस्थानभूतं प्राज्ञात्मलक्षणं स्वरूपम् आप्त - कामम् - अवाप्तसमस्तकामम् आत्मकामम् - आत्मानन्दतृप्तम् अकामम् - आत्म व्यतिरिक्तकामनाशून्यम् शोकान्तरं - शोकबाह्यम् - अन्तरशब्दो बहिर्योगवचनः शोकमन्तरा वर्तमानम् - शोकशून्यं प्राप्यं रूपमित्यर्थः ॥ २१ ॥"
                            }
                        ]
                    },
                    {
                        "verse_number": 33,
                        "original_text": "[पुण्य-पाप-सम्बन्ध-रहितम् सुषुप्त-रूपम्]\nअत्र पिताऽपिता भवति, माताऽमाता, लोका अलोकाः, देवा अदेवाः, वेदा अवेदाः । अत्र स्तेनोऽस्तेनो भवति, भ्रूणहाऽभ्रूणहा, चाण्डालोऽचाण्डालाः, पौल्कसोऽपौल्कसः, श्रमणोऽश्रमणः, तापसोऽतापसः । अनन्वागतं पुण्येन अनन्वागतं पापेन । तीर्णो हि तदा सर्वाञ्छोकान् हृदयस्य भवति ॥ २२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अत्र 'पिताऽपिता' भवति माताऽमाता ।\nअत्र - परमात्मनि सुषुप्तिस्थाने लीनस्य जीवस्य\nपित्रादयो न सन्ति ।\nतद्-रूपस्य शरीर-सम्बन्ध-घटक-कर्म-सम्बन्ध-शून्यतया\nअ-शरीरस्य जनकाभावेन पित्रादेर् अभावात् इति भावः ।\nलोका अलोकाः - तस्याश्रय-शून्यत्वाद् इति भावः ।\nदेवा अदेवाः - अनुग्राहक-शून्यात्वाद् इति भावः ।\nवेदा अवेदाः - 'अननुशासनीयस्वरूपत्वात्' इति भावः ।\nअत्र स्तेनोऽस्तेनो भवति भ्रूणहा अभ्रूणहा । परिशुद्धात्म-स्वरूपे स्तैन्यादि-कर्तृत्वाद्य्-असंभवाद् इति भावः ।\nचाण्डालोऽचाण्डालः - अतापसः -\nचण्डाल-पुल्कस-श्रमण-तापसादि-देह-सम्बन्धाभावाद् एव इति भावः ।\nअत्र हेतुमाह - अनन्वागतं पुण्येनानन्वागतं पापेन ।\nशरीरसम्बन्धघटकपुण्यपाप 'संस्पर्शाभावादिति' भावः । ननु चरमदेहवियोगानन्तरभावित्वात् सर्वकर्मप्रहाणस्य कथं सुषुप्तौ कर्मसम्बन्धाभाव इत्याशक्य आह - तीर्णो हि...... भवति । सुषुप्तः पुरुषो हि यस्मात् हृदयस्य सर्वान् शोकान् तीर्णो भवति , ततो मनस्तापरूपफलाभावात् विद्यमानानामपि कर्मणां फलप्रदानाभिमुख्याभावात् कर्मणामसम्बन्धप्रायत्वात् 'तत्कृतशरीरसम्बन्धाभावेन तदनुबन्धि- मातापित्रादयोऽपि न संबध्यन्ते । अतो न सन्तीत्यर्थः ॥ २२ ॥"
                            }
                        ]
                    },
                    {
                        "verse_number": 34,
                        "original_text": "[ज्ञानस्य विपरिलोपाभावः (नाशाभावः)] यद् द्वैतन्न पश्यति, पश्यन्वै तन्न पश्यति । न हि द्रष्टुः दृष्टेविपरिलोपो विद्यते । 'अवनाशित्वात्' । न तु तत् द्वितीयमस्ति ततोऽन्यद्विभक्तं, यत् पश्येत् ॥ २३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- योऽयं विज्ञानमयः इत्युक्त ज्ञातृस्वरूपस्य सुषुप्तस्य आत्मनः 'बाह्यान्तर- ज्ञानाभावः किन्निबन्धन इत्याशङ्क्याह - यद् द्वैतं न पश्यति पश्यन् वै तन्न पश्यति । द्वैतं - बाह्यमान्तरं वा स्वातिरिक्तं वस्तु सुषुप्तो जीवो न पश्यतीति यत् तत् पश्यन् वै न\nपश्यति! वै शब्द एवार्थः । पश्यतः दर्शनयोग्यज्ञानवत एव बाह्यान्तरादर्शनमित्यर्थः । ननु अपश्यतः कथं पश्यत्त्वमित्यत्राह - न हि...... अविनाशित्वात् । ज्ञातुः धर्मभूतज्ञानस्य नित्यत्वात् विनाशो नास्तीत्यर्थः । तर्हि सुषुप्तौ कथमदर्शनमिति; तत्राह न तु...... यत् पश्येत् । अयमर्थः ज्ञानस्वरूपाभावनिबन्धनो बाह्याभ्यन्तरद्वितीयज्ञानाभावो न भवति । अपि तु ततो विभक्तस्य प्राज्ञात्मनः 'पृथक्सिद्धस्य' अन्यस्य बाह्याभ्यन्तररूप द्वितीयवस्तुनोऽभावादेवानुकूलप्रतिकूलपदार्थदर्शनमिति । न च पृथक्सिद्धपदार्थाभावस्य जाग्रत्स्वप्नयोरपि समत्वात् तत्रेव सुषुप्तावपि अविद्यमान पृथक्सिद्धपदार्थानुभवः अस्त्विति शङ्क्यम् - तत्र कर्मरूपदोषवशात् पृथक्सिद्धपदार्थोपलम्भसम्भवात् , सुषुप्तौ कर्मरूप- दोषस्य अकार्यकरत्वेनासम्बन्धप्रायत्वस्योपपादितत्त्वाच्च । न च तर्ह्यपृथक्सिद्धतया ब्रह्मात्मकत्वेनैव सुषुप्तौ विषयाणामुपलम्भो अस्त्विति शक्यम् - सर्वाः प्रजा अहरहर्गच्छन्त्यः\nएतं ब्रह्मलोकं न विन्दन्त्यनृतेन हि प्रत्यूढाः (छां.उ.८-३-२) इति छान्दोग्योक्तरीत्या अनृतशब्दितकर्मविशेषेण जीवधर्मभूतज्ञानस्य तिरोहिततया ब्रह्मण उपलम्भासम्भवेन ब्रह्मात्मकतयाऽप्युपलम्भासम्भवात् । ब्रह्मात्मकत्वाब्रह्मात्मकत्वोभयबहिर्भूतपदार्थे प्रत्यक्षाभावादिति भावः । अत्र न तु तद् द्वितीयमिति तु शब्देन धर्मभूतज्ञानप्रसरद्वारभूत- मनःपर्यन्तसर्वेन्द्रियोपसंहारात् ज्ञानस्य विषयसम्बन्धाभावात् न सुषुप्तौ बाह्याभ्यन्तर- विषयज्ञानमित्यपि हेत्वन्तरमभिप्रेतं द्रष्टव्यम् ॥ २३ ॥"
                            }
                        ]
                    },
                    {
                        "verse_number": 35,
                        "original_text": "यत् द्वैतं न जिघ्रति, जिघ्रन्वै तन्न जिघ्रति । न हि घ्रातुर्घ्रातेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यज्जिघ्रेत् ॥ २४ ॥ \nयत् द्वैतं न रसयते, रसयन् वै तन्न रसयते । न हि 'रसयितृ'रसयतेविपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यद्रसयेत् ॥ २५ ॥ \nयत् द्वैतं न वदति, वदन् वै तन्न वदति । न हि वक्तुर्वक्तेर्विपरिलोपो विद्यते, अविनाशित्त्वात् । न तु तत् द्वितीयमस्ति ततोऽन्यद्विभक्तं यद्वदेत् ॥ २६ ॥ \nयत् द्वैतं न शृणोति, शृण्वन् वै तन्न शृणोति । श्रोतुः न हि श्रुतेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यच्छृणुयात् ॥ २७ ॥ यत् द्वैतं न मनुते; मन्वानो वै तन्न मनुते । न हि मन्तुर्मतेर्विपरिलोपो विद्यते अविनाशित्वात् । न तु तत् द्वितीयमस्ति । ततोऽन्यद्विभक्तं यन्मन्वीत ॥ २८ ॥ \nयत् द्वैतं न स्पृशति, स्पृशन् वै तन्न स्पृशति । न हि स्प्रष्टुः स्पृष्टेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं यत् स्पृशेत् ॥ २९ ॥ यत् द्वैतं न विजानाति, विजानन् वै तन्न विजानाति न हि विज्ञातुर्विज्ञातेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यद्विजानीयात् ॥ ३० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- यत् द्वैतं न जिघ्रति इत्यादि। द्वैतं -बाह्यमान्तरं वा आत्मनो भिन्नं वस्तु सौषु्प्तो जिवः न जिघ्रातो यत्।जिघ्रन्वै तन्न जिघ्रति इति। धातुः -आघ्रणं कुर्वतः घ्रातेः अघ्राणस्य अविनाशित्वात् -नित्यत्वात् । विपरिलोपे -नाशः नास्तीत्यर्थः। तथा चेत् सुषुप्तौ कथमाघ्रणनम् इत्यशङ्ख्य न तु इत्याह।ततोऽन्यत् -प्राज्ञात्मनस्त्वितरत्। विभक्तं -विनास्थितं यज्जिघ्रेत् तद् द्वितीयं -तादृशबाह्यान्तररूपं द्वितीयं वस्तु न विद्यते इति भावः॥ यद्वैतं न रसयत इत्यादि। द्वैतं -बाह्यमाभ्यन्तरं वा स्वव्यतिरिक्तं वस्तु सुषुप्तो जीवः न रसयते इति यत्।रसयन् वै तन्न रसयते।रसयितुः -आस्वादयतः रसयते ;- आस्वादनस्य नित्यत्वात् ।नाशो नास्तीति भावः।तर्हि सुषुप्तौ कथं रसयन् इत्याशङ्क्य न तु इत्याह।ततोऽन्यद्विभक्तम् -प्राज्ञात्मनस्तु अन्यत् पृथगवस्थितं यद्रसयेत् न तु तद् द्वितीयमस्ति -तादृग्बाह्याभ्यन्तररूपं द्वितीयं वस्तु नास्तीति भावः॥ यद्वैतं न वदति इत्यादि। द्वैतं -बाह्याभ्यन्तरं वा स्वातोभिन्नं वस्तु सौषुप्तिजीवः न वादतीति यत्।वदन् वै तन्न वदति । वदनकर्मकारणत्वार्हज्ञानवत एव अवदनमिति भावः।वक्तुः-वदमानस्य वक्तेः-वदनस्य नित्यत्वात् विनाशो नास्तीत्यर्थः। ततोऽन्यद्विभक्तम् । प्राज्ञात्मनस्त्वन्यत् पृथग्भूतं यद्वदेत् न तु तद्वितीयं वस्तु वर्तत इत्यर्थः॥ द्वैतं न शृणोति इति। यत् शृण्वन् वै तन्न शृणोति आकर्णयन्नेव नाकर्णयति। श्रोतुर्श्रुतेः -आकर्णयतुः आकर्णनस्य अविनाशित्वात् विपरिलोपो न हि विद्यते - नित्यत्वात् नाशो नास्ति। ततोऽन्यद्विभक्तं यच्छृणुयात् द्वितीयं तु नास्ति।\nप्राज्ञात्मनस्त्वितरद्विनाभूतं यदाकर्णयेत तादृशद्वितीयं वस्तु नेति भावः॥ द्वैतं न मनुते इति। यत् मन्वानो वै तन्न मनुते -बुद्ध्यन्नेव तन्न बुद्ध्यति। मन्तुर्मतेरविनाशित्वात् विपरिलोपो न हि विद्यते । मननकर्तृर्मतेरनित्यत्वात् विनाशो नास्तीत्यर्थः । ततोऽन्यद्विभक्तम्, यन्मन्वीत तद्वितीयं तु नास्ति -प्राज्ञात्मनः पृथग्भूतमन्यत् यद्बुद्ध्येत् तादृक् द्वितीयं वस्तु न विद्यते इति भावः॥ द्वैतं न स्पृशति इति । यत् स्पृशन् वै तन्न स्पृशति -स्प्रष्टुस्पृष्टेः अविनाशित्वात् विपरिलोपो न हि विद्यते । स्पर्शनं कर्तृस्पर्शनस्य नित्यत्वात् विनाशो नास्ति। ततोऽन्तरद्विभक्तं यत्स्पृशेत् तद् द्वितीयं तु नास्ति। प्राज्ञात्मनस्तु इतरद्विनाभूतं यत्स्पर्शनं कुर्यात् तादृशं द्वितीयं वस्तु न विद्यते इत्यर्थः ॥ द्वेतं न विजानाति इति। यत् विजानन् वै तन्न विजानाति । अव बुद्ध्यन्नाव- बुद्ध्यति । न हि विज्ञातुर्विज्ञातेर्विपरिलोपो विद्यते । बुद्धिवृत्तिमतः बुद्धिवृत्तेः नित्यत्वात् विनाशो न हि वर्तत इत्यर्थः।ततोऽन्यद्विभक्तं यद्विजानीयात् तद् द्वितीयं तु नास्ति । प्राज्ञात्मनोे परं विनाभूतं यदवबुद्ध्येत् तादृशं वस्तु नास्तीति भावः॥२४-३०॥ वदन् वै तन्न वदति । वदनक्रियाहेतुतायोग्यज्ञानवत एवावदनम् इत्यर्थः । इदं सर्वकर्मेन्द्रियव्यापारोपलक्षणम् । मनुते इति मनोवृत्तिकथनम् । विजानातीति\nबुद्धिवृत्तिकथनम् । अन्यत् सर्वं पूर्ववत् ॥ २४-३० ॥"
                            }
                        ]
                    },
                    {
                        "verse_number": 36,
                        "original_text": "यत्र वा अन्यदिव स्यात्, तत्रान्योऽन्यत् पश्येत्, अन्योऽन्यज्जिघ्रेत्, अन्योऽन्य- द्रसयेत्, अन्योऽन्यद्वदेत्, अन्योऽन्यच्छृणुयात्, अन्योऽन्यन्मन्वीत 'अन्योऽन्यत् विजानीयात् ॥ ३१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ स्वप्नस्थानादौ नैवमित्याह यत्र वा...... विजानीयात् । अन्योऽन्यदित्यत्र अन्येनेति शेषः । तथा च यत्र स्थाने स्वप्नादौ स्थितस्याल्पमपि पृथक्सिद्धं स्यात् इन्द्रियादिकञ्च करणं स्यात्, तदानीं किञ्चित् दृश्यादिकं केनचित् करणेन कश्चित् पश्येदपि । इह तु पृथक्सिद्ध पदार्थाभावात् ' कर्मसम्बन्धोपरमेन करणभूतेन्द्रिय सम्बन्धाभावाच्च नान्यवरतुदर्शन मिति भावः ॥ ११ ॥"
                            }
                        ]
                    },
                    {
                        "verse_number": 37,
                        "original_text": "सलिल एको द्रष्टाऽद्वैतो भवति । एष ब्रह्मलोकः सम्राडिति हैनमनुशशास याज्ञवल्क्यः । एषाऽस्य परमागतिः एषाऽस्य परमा संपत् । एषोऽस्य परमो लोकः, एषोऽस्य परम आनन्दः । एतस्यैवानन्दस्यान्यानि भूतानि मात्रामुपजीवन्ति ॥ ३२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सलिल एको...... ब्रह्मलोकः । यथा जलं जले प्रक्षिप्तमेकं भवति, एवं 'सलिले सलिलवत्' स्वच्छस्वभावे परमात्मनि लीनोऽयं द्रष्टा जीवः प्राज्ञात्मपरिष्वङ्गवशेन एकीभूतस्सन् अद्वैतो भवति । देवादिलक्षणभेदकाकारशून्यो भवतीत्येष सुषुप्त्याधारा एव छान्दोग्ये, ब्रह्मलोकं न विन्दन्ति (छां.उ.) इत्यत्र ब्रह्मलोकशब्दितः परमात्मा, हे सम्राडिति याज्ञवल्क्यः जनकमनुशिष्टवान् इत्यर्थः । ननु कथं सुषुप्त्याधारस्य ब्रह्मलोकत्वम् । ब्रह्मलोको हि परमगतित्वादिना श्रूयत इत्यत्राह - एषाऽस्य परमा गतिः । जीवस्यास्यार्चिरादिगत्या प्राप्यतया श्रुता परमगतिरेषैव । एषाऽस्य परमा संपत् । तत्त्वज्ञानादिना प्राप्याऽपि सम्पदेषैव एषोऽस्य परमो लोकः । शाश्वतं भोगस्थानमप्येष एव । एषोऽस्य परम आनन्दः ।\nनिरतिशयानुकूलोऽप्यस्यायमेव इत्यर्थः । ननु स्वर्गादिषु भोगेषु अनुकूलेषु जाग्रत्सु कथमेतस्य परमानन्दकत्वमित्यत्राह' - एतस्यैवानन्दस्य...... 'मात्रां' उपजीवन्ति । अन्यानि भूतानि - ब्रह्मानुभवितुरन्ये स्वर्गादिवैषयिकसुखानुभवितारः सर्वेऽप्येतदानन्द- सहस्रांशानुभवितार इत्यर्थः ॥ ३२ ॥"
                            }
                        ]
                    },
                    {
                        "verse_number": 38,
                        "original_text": "[सुषुप्तिस्थानस्य परमानन्दता] स यो मनुष्याणाँ राद्धः समृद्धो भवत्यन्येषामधिपतिः सर्वे'मानुष्यैर्भोगैः सम्पन्नतमः, स मनुष्याणां परमानन्दः । अथ ये शतं मनुष्याणामानन्दाः स एकः पितॄणां जितलोकानामानन्दः । अथ ये शतं पितॄणां जितलोकानामानन्दाः, स एको गन्धर्वलोक आनन्दः । अथ ये शतं गन्धर्वलोक आनन्दाः, स एकः कर्मदेवानामानन्दः ये कर्मणा देवत्वमभिसम्पद्यन्ते । अथ ये शतं कर्मदेवानामानन्दाः, स एक प्रजापतिलोक आनन्दः', यश्च श्रोत्रियोऽवृजिनोऽकामहतः । अथ ये शतं 'प्रजापतिलोक आनन्दाः, स एको ब्रह्मलोक आनन्दः', यश्च श्रोत्रियोऽवृजिनोऽकामहतः ॥ अथैष एव परमानन्द एष ब्रह्मलोकः, सम्राडिति होवाच याज्ञवल्क्यः । सोऽहं भगवते सहस्रं ददामि; अत उर्ध्वं विमोक्षायैव ब्रूहीति । अत्र स ह याज्ञवल्क्यो बिभयाञ्चकार, मेधावी राजा सर्वेभ्यो माऽन्तेभ्य उदरौत्सीदिति ॥ ३३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तस्य परमानन्दत्वमेव मनुष्यानन्दादितारतम्यनिरूपणेन प्रपञ्चयति स यो मनुष्याणां...... परमानन्दः । राद्धः- राध साध संसिद्धौ(धा.पा.१२६३) इति हि धातुः - सिद्धः । उपायैः सिद्धः, युवत्वादिगुणैः समृद्धः, अन्येषाञ्च मनुष्याणामधिपतिः सर्वमानुषभोगैः निरतिशयं सम्पन्नश्च कश्चिद्भवति यदि, सः- उक्तलक्षण आनन्दः मनुष्याणां मध्ये श्रेष्ठ आनन्द इत्यर्थः । अत्र समृद्धत्वादिगुणानां अनुकूलतया वेदनीयत्वादानन्दत्वं अस्तीति द्रष्टव्यम् । अथ...... आनन्दः । शतगुणिता मनुष्याणां 'पूर्वोक्ताः परमानन्दाः', श्राद्धादिकर्मभिः 'पितृृन् तोषयित्वा जितपितृलोका ये पितरः तेषामेक आनन्दो भवतीत्यर्थः एवमग्रेऽपि । स एकः कर्म देवानामानन्दः इत्यत्र कर्मदेवानाम् इत्यस्य अर्थमाह - ये कर्मणा देवत्वमभिसम्पद्यन्ते । देवत्वं हि द्विविधं कर्मसिद्धमाजानसिद्धञ्च । कल्पादावेव यत् सिद्धम्, तत् आजानसिद्धम् तदितरत् कर्मसिद्धम् । यद्वा उपासनसिद्धमाजानसिद्धम् । तदितरत् कर्मसिद्धम् । यद्वा त्रयस्त्रिंशद्देवतासायुज्यं कर्मदेवत्वम् । त्रयस्त्रिंशत् देवतात्मत्व- माजानसिद्धत्वमिति विवेको द्रष्टव्यः । अथ ये शतं..... अकामहतः । श्रोत्रियः - श्रुतवेदान्तः, अत एव अवृजिनः- अपापः, अत एव अकामहतः - 'उपासननिवृत्त समस्त'क्लेशकाम' इत्यर्थः । मुक्त इति यावत् । शतगुणिताः कर्मदेवानन्दाः आजानदेवानन्दः एको भवति । तथा उक्तगुणविशिष्टमुक्तानन्दोऽप्येको भवतीत्यर्थः । यद्यपि मुक्तानन्दाजानदेवानन्दयोः मेरुसर्षपवत् तारतम्यमस्ति, तथाप्यन्यूनन्वे तात्पर्यं द्रष्टव्यम् । अथ ये शतं...... अकामहतः । अत्र प्रजापतिशब्दः चतुर्मुखपरः; तैत्तिरीयके समानप्रकरणे, प्रजापतेरानन्दः (ते.आन.१३) इत्येकवचनान्तप्रजापतिशब्दश्रवणात् दक्षादिप्रजापतिपरत्वे बहुवचनान्तताप्रसङ्गेन तत्रत्य प्रजापति'शब्दस्य चतुर्मुखपरतया तदैकार्थेन अत्रत्यप्रजापतिशब्दस्यापि तत्परत्वात् । ततः चतुर्मुखानन्दः शतगुणितो ब्रह्मलोकलक्षण आनन्दो भवति; तथा मुक्तानन्दोऽपि भवतीत्यर्थः । न च ते ये शतं - स एक (तै.आन.१२) इति निर्देशात् ब्रह्मानन्दस्य परिच्छिन्नत्वं शङ्कनीयम् - आधिक्यमात्रे वाक्यतात्पर्यात् । यथा, क्षिप्तेषुरिव सर्पति इति वाक्यं सूर्यस्य गतिमान्द्यनिवृत्तिपरम्, न तु इषुसाम्यपरम्; सूर्यस्य निमेषमात्रे बहुयोजनातिलङ्वि त्वस्य प्रमाणसिद्धत्वात् । एवमस्यापि वाक्यस्य चतुर्मुखा-नन्दापेक्षया आधिक्यमात्रे 'तात्पर्यमवगम्यते ; ब्रह्मानन्दापरिच्छिन्नत्वस्य श्रुतिसिद्धत्वात् । यद्वा, रोमकूपेष्वनन्तानि ब्रह्माण्डानि भ्रमन्ति ते ।\nअण्डानां तु सहस्राणां सहस्राण्ययुतानि च ॥\nईदृशानां तथा तत्र कोटिकोटिशतानि च ॥\nगङ्गायां सिकता धारा यथा वर्षति वासवे ।\nशक्या गणयितुं लोके न व्यतीताः पितामहाः ॥\nइत्यादिभिः। ब्रह्माण्डानां तत्रत्यचतुर्मुखानाञ्चासङ्घेयत्वावगमात् नियाम्यान् “नियन्तुः शतगुणितानन्दत्वे 'कथिते चतुर्मुखेभ्योऽप्यसंख्याकेभ्यः शतगुणानन्दतया अवगतस्य भगवतोऽपरिच्छिन्नानन्दत्वमर्थसिद्धं द्रष्टव्यम् । आनन्दमयाधिकरणादौ एवमेव व्यासार्यैः वर्णितम् । अथैष एव...... ब्रूहीति । पूर्ववदर्थः । अत्र ह - उदरौत्सीदिति । अर्थ राजा अतीव मेधावी मा - मां सर्वेभ्यः अन्तेभ्यः - अन्तः - निश्चयः निश्चयहेतुभ्यः प्रश्नेभ्यः उदरौत्सीत् - अव (उप) रोधं कृतवान् । सर्वान् प्रश्नान् मामसौ प्रष्टुमुपाक्रमत इत्यर्थः । अत इतःपरं न त्यक्ष्यतीति अत्र राजप्रश्नपरम्परायां विषये याज्ञवल्क्यो बिभयाञ्चकार - बिभेतिस्म इत्यर्थः ॥ ३३ ॥"
                            }
                        ]
                    },
                    {
                        "verse_number": 39,
                        "original_text": "[जीवस्य बुद्धान्तसञ्चरणम्] स वा एष एतस्मिन् स्वप्नान्ते रत्वा चरित्या दृष्ट्वैव पुण्यञ्च पापञ्च पुनः प्रतिन्यायं प्रतियोन्याद्रवति बुद्धान्तायैव ॥ ३४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ याज्ञवल्क्यो जाग्रद्देशादुत्क्रमणं विवक्षुः स्वप्नान्ते अवस्थापितस्य जीवस्य बुद्धान्तसञ्चरणं दर्शयति - स वा एष एतस्मिन् स्वप्नान्ते...... । पूर्ववदर्थः ॥ ३४ ॥"
                            }
                        ]
                    },
                    {
                        "verse_number": 40,
                        "original_text": "तद्यथाऽनः सुसमाहितमुत्सर्जद्यायात्, एवमेवायेँ शारीर आत्या प्राज्ञे- नात्मनाऽन्वारुढ उत्सर्जन् याति, यत्रैतदूर्ध्वाच्छ्वासि भवति ॥ ३५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथोत्क्रान्तिमाह - तद्यथाऽनः...... याति । यथा अनः - शकटं सुतरां समाहितं - यात्रोपकरणसंभाराक्रान्तं सत् पूर्वं देशमुत्सृज्य याति, एवमेव शकटस्थानीयोऽयं शारीर 'आत्मा - जीवः प्राज्ञेन - सर्वज्ञेन आत्मना -परमात्मना सारथिस्थानीयेन अन्वारूढः - सम्बन्धविशेषं प्राप्तः शरीरमुत्सृज्य यातीत्यर्थः । कदा इत्यत्राह - यत्रैतदूर्ध्वाच्छ्वासि भवति । यत्र - यदा एतत् - शरीरमूर्ध्वश्वासि भवति, तदा उत्सृज्य यातीत्यर्थः ॥ ३५ ॥"
                            }
                        ]
                    },
                    {
                        "verse_number": 41,
                        "original_text": "स यन्नायमणिमानं न्येति जरया वोपतपता वाऽणिमानं निगच्छति । तद्यथाऽम्रं वोदुम्बरं वा पिप्पलं वा बन्धनात् प्रमुच्यते; एवमेवायं पुरुष एभ्योऽङ्गेभ्यः सम्प्रमुच्य पुनः प्रतिन्यायं प्रतियोन्याद्रवति प्राणायैव ॥ ३६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ऊर्ध्वश्वासी भावकालमाह - स यन्नायमणिमानं...... निगच्छति । 'सोऽयं प्राकृत' शिरःपाण्यादिमान् पिण्डः यत्र - यदा - अणिमानं - कार्श्यं न्येति - 'निर्गच्छति' तत्र हेतुमाह - जरया वा उपतपता वा । स्वयमेव कालपक्वफलवत् जरया वा कार्श्यं गच्छति; अथवा उपतपतीत्युपतपन् ज्वरादिरोगः । तेन वा उपतप्यमानः अग्निमान्द्येन भुक्तस्य अजरणे अन्नरसे नानुपचीयमानस्सन् पिण्डः कार्श्यमापद्यते; तदोर्ध्वश्वासी भवतीत्यर्थः । तद्यथाऽऽम्रं वोदुम्बरं वा...... प्राणायैव । यथा आम्रफलं वा उदुम्बरफलं वा पिप्पलफलं वा! अत्र, फले लुक् (पा.सू.४-३-१६३) इति विकारप्रत्ययस्य लुक् । वृन्तबन्धनात् कालवशजीर्णात् प्रमुच्यते, एवमेवायं पुरुषः सप्राणकरणग्रामः एभ्यः\nपाण्यादिभ्योङ्गेभ्यः सम्प्रमुच्य- मोक्षं प्राप्य पुनः प्रतिन्यायं - यथापूर्वमागतः तथैव 'ब्राह्मणादिप्रारब्धकर्मानुगुणयोनिं' प्रति आद्रवति प्राणायैव - जीवनाय इत्यर्थः ॥ ३६ ॥"
                            }
                        ]
                    },
                    {
                        "verse_number": 42,
                        "original_text": "तद्यथा राजानमायान्तमुग्राः प्रत्येनसः सूतग्रामण्योऽन्नैः पानैरावसथैः प्रतिकल्पन्ते, 'अयमायाति; अयमागच्छति' इति, एवँ हैवंविदँ सर्वाणि भूतानि प्रतिकल्पन्ते इदं ब्रह्माऽऽयातिः इदमागच्छतीति ॥ ३७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तद्यथा...... आगच्छतीति । तत् - तत्र प्रपित्सितयोन्यन्तरे यथा अभिषिक्तं राजानमायान्तं श्रुत्वा राष्ट्रवर्तिनः सर्वेऽपि उग्राः - जातिविशेषाः क्रूरकर्माणो वा, प्रत्येनसः - पापकर्मणि तस्करादिदण्डनादौ नियुक्ताः, सूताः - वर्णसङ्करविशेषाः, ग्रामनेतारः ग्रामण्यः - सूताश्च ग्रामण्यश्च सूतग्रामण्यः अन्नैः - विविधैर्भाज्यैः पानैः , पेयविशेषैः - आवसथैः - प्रासादादिभिश्च, अयं राजा आयाति , अयमागच्छत्तीति ससंभ्रमं वदन्तः प्रतिकल्पन्ते - प्रतीक्षन्ते । एवमेव ह एवं विदं - कर्मफलयुक्तं । संसरन्तमिति यावत् । कर्मफलं हि प्रस्तुतम् । तत् एवं शब्देन परामृश्यते । विच्छब्दस्तल्लब्धृपरः सर्वाणि भूतानि - एतद्भोगीपकरणभूतशरीरसाधनानि सर्वाणि भूतानि तत्तत्कर्मप्रयुक्तानि सन्ति कर्मफलोपभोगसाधनैः सह, इदं ब्रह्म - जीवः आयाति - इदमागच्छत्तीति ससंभ्रमं प्रतिकल्पन्ते - प्रतीक्षन्ते इत्यर्थः । एतच्छरीरत्यागसमनन्तरमेव शरीरान्तरतन्द्भोग्य- भोगस्थान भोगोपकरणानि परमात्मसकल्पवशेन प्रतिपुरुषं समग्राणि भवन्ति इत्यर्थः । यद्वा उक्तसंसरणप्रकाराभिज्ञस्य सर्वभूतोपजीव्यत्वं फलमुक्तमिति द्रष्टव्यम् ॥ ३७ ॥"
                            }
                        ]
                    },
                    {
                        "verse_number": 43,
                        "original_text": "[जीवस्य अन्तकाले सर्वप्राणसंश्लेषः] तद्यथा राजानं प्रयियासन्तमुग्राः प्रत्येनसः सूतग्रामण्योऽभिसमायन्ति एवमेवे- ममात्मानमन्तकाले सर्वे प्राणा 'अभिसमायन्ति' यत्रैतदूर्वोच्छ्वासी भवति ॥ ३८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तद्यथा राजानं...... भवति । यथा प्रयियासन्तं - जिगमिषुं राजानं तदुपजीविनः उग्रप्रत्येनः प्रभृतयः पूर्वव्याख्याताः सर्वे तदाज्ञामन्तरेणापि अभसमायन्ति - आभिमुख्येन आयान्ति, एवमेवेमम् आत्मानं - भोक्तारम्, यत्र -यदा एतत्-\nशरीरमूर्ध्वोश्वासि भवति'; तदा अन्तकाले सर्वे प्राणाः आयान्ति इत्यर्थः ॥ ३८ ॥ ॥ इति षष्ठोऽध्याये तृतीयब्राह्मण प्रकाशिका ॥"
                            }
                        ]
                    },
                    {
                        "verse_number": 44,
                        "original_text": "षष्ठोऽध्याये चतुर्थ ब्राह्मणम् [ज्योतिर्ब्राह्मणम्] स यत्रायमात्माऽऽबल्यंन्येत्य संमोहमिव न्येति, अथैनमेते प्राणा अभि- समायान्ति' । स एतास्तेजोमात्राः समभ्याददानो हृदयमेवान्ववक्रामति । स यत्रैष चाक्षुषः पुरुषः पराङ् पर्यावर्तते, अथारूपज्ञो भवति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ, एभ्योऽङ्गेभ्यस्संप्रमुच्या इत्युक्तं सम्प्रमोक्षं विस्तरेण वर्णयितुमारभते स यत्रायमात्मा बल्यं न्येत्य संमोहमिव न्येति इति । सोऽयमात्मा यत्र - यस्मिन् काले आबल्यं- अबलस्य भावः आबल्यं बलराहित्यं न्येत्य-नितरामेत्य प्राप्य संमोहमिव न्येति - प्रतिपद्यते । करणक्षोभात् संमोहं प्रतिपद्यते । इवशब्दोऽल्पार्थे । मोहोप-क्रमदशायामित्यर्थः । मोहो नाम मरणायार्धसम्पत्तिः । तथाहि - उभयलिङ्गपादे जाग्रत्स्वप्नसुषुप्तिमरणानाम् अन्यतमो मोह इति पूर्वपक्षे प्राप्ते उच्यते - मुग्धेऽर्धसम्पत्तिः\nपरिशेषात् (ब्र.सू.३-२-१०) । न तावत् मुग्धः जागरितावस्थो भवितुमर्हति, इन्द्रियैर्विषय अनिरीक्षणात् । नापि स्वप्नान् पश्यति, निस्संज्ञत्वात् । नापि मृतः, 'प्राणोष्मणोर्भावात् । न च सुषुप्तः, तद्वैलक्षण्यात् । सुप्तो हि प्रसन्नवदनो निमीलितनेत्रश्च । तस्मान्मोहो नाम मृतेः अर्धसम्पत्तिः । अर्धमृतिरिति यावत् । मरणं हि सर्वप्राणवियोगः । सर्वप्राणवियोगोपक्रम- कतिपयप्राणसम्पत्तिः मूर्च्छा । तत्र औषधादिवशात्, कर्मशेषे च सति वाङ्मनसे प्रत्यागच्छतः । असति तस्मिन् प्राणोष्मणावपि अगच्छतः । तस्मादर्धमृतिर्मूछेति थितम् - अथैनमेते प्राणा अभिसमायन्ति । अथ - तदानीं वागादयः प्राणाः एनमभिमासयान्ति - आत्मनः समीपमायान्ति इत्यर्थः । स एतास्तेजोमात्राः समभ्याददानो हृदयमेवान्ववक्रामति । सः - आत्मा तेजोमय्यो मात्राः तेजोमात्राः । प्रकाशकांशाः इत्यर्थः । इन्द्रियाणीति यावत् । ता एताः समभ्याददानो समिति स्वप्नापेक्षया वैषम्यमुच्यते । अस्त्येव स्वप्नेपि अभ्यादानम् न तु सम्यक् सवासनमभ्यादानम् । इह तु सवासनमभ्यादाय इत्यर्थः । हृदयमेव पुण्डरीकाकारम् अन्ववक्रामति - अन्वागच्छति इत्यर्थः । स यत्रैष...... पर्यावर्तते । चक्षुषि सन्निहितः चाक्षुषः । चाक्षुषः पुरुषः इति म्रियमाणो जीव उच्यते । स यत्र - यदा पराङ् - रूपादिविषयपराङ्मुखस्सन् हृदयदेशे पर्यावर्तते इत्यर्थः । अथारूपज्ञो भवति । अथ - तदुत्तरकाले अयं मुमूर्षुः अरूपज्ञो भवति - रूपादिविषयान् न जानाति इत्यर्थः ॥ १ ॥"
                            }
                        ]
                    },
                    {
                        "verse_number": 45,
                        "original_text": "एकीभवति, न पश्यतीत्याहुःः एकीभवति, न जिघ्रतीत्याहुः, एकीभवति न रसयत इत्याहुः एकीभवति, न वदतीत्याहुः, एकीभवति, न शृणोतीत्याहुः, एकीभवति, न मनुते इत्याहुः एकीभवति, न स्पृशतीत्याहुः एकीभवति, न विजानातीत्याहुः ॥ तस्य हैतस्य हृदयस्य अग्रं प्रद्योतते । तेन प्रद्येतेनैष आत्मा निष्क्रामति चक्षुषो वा मूर्ध्नो वाऽन्येभ्यो वा शरीरदेशेभ्यः । तमुत्क्रामन्तं प्राणोऽनूत्क्रामति, प्राणमनूत्क्रामन्तं सर्वे प्राणा अनूत्क्रामन्ति; सविज्ञानो भवति; सविज्ञानमेवान्ववक्रामति । तं विद्याकर्मणी समन्वारभेते; पूर्वप्रज्ञा च ॥ २॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एकीभवति न पश्यतीत्याहुः । अयं मुमूर्षुः एकीभवति स्वापकाल इव 'इन्द्रियैः सह एकीभवति'; अतो न रूपादीन् पश्यतीति पार्श्वस्था 'आहुरित्यर्थः । एकीभवति न जिघ्रति । पूर्ववदर्थः । तस्य हैतस्य...... शरीरदेशेभ्यः । तस्य हैतस्य - म्रियमाणस्य सम्बन्धि यत् हृदयम् तस्य अग्रं -'नाडीमुखं निर्गमनद्वारं प्रद्योतते - उपसंहतकरणतेजःप्रज्वलितं सत् प्रदीप्तं भवति । तत्प्रकाशितद्वारस्सन् एष आत्मा निष्क्रामति चक्षुरादिद्वारेभ्य इत्यर्थः । तमुत्क्रामन्तं...... अनूत्क्रामन्ति । एवमुत्क्रामन्तं तम् - अध्यक्षं जीवं मुख्यप्राणः अनु - पश्चात् उत्क्रामति । तं मुख्यप्राणं जीवमनूत्क्रामन्तं तदधीना इतरे प्राणाः अनूत्क्रामन्तीत्यर्थः । सविज्ञानो भवति सविज्ञानमेवान्ववक्रामति । तस्यां दशायामुत्क्रामन् जीवः, यं यं वाऽपि स्मरन् भावं\nत्यजत्यन्ते कलेबरम् । तं तमेवैति (भ.गी.८-६) इत्युक्तन्यायेन प्राप्तव्ययोनिविषयकस्मृतिमान् भवतीत्यर्थः । तच्च ज्ञानं कर्माधीनम्; न तु पुरुषयत्नसाध्यम् । यं योगिनः प्राणवियोगकाले\nयत्नेन चित्ते विनिवेशयन्ति इति स्मृत्युक्तरीत्या योगिनामेव हि चरमं 'ज्ञान' यत्नसाध्यम् । एवं सविज्ञानं प्राप्तव्ययोनिचिन्तनवन्तमेव पुरुषं प्राणवर्गो अन्ववक्रामति - अनुगच्छतीत्यर्थः । तं विद्याकर्मणी समन्वारभेते; पूर्वप्रज्ञा च । तं - तादृशं च पुरुषं विद्याकर्मणी-\nतदनुष्ठितज्ञानकर्मणी 'पूर्वप्रज्ञा च ' - पूर्ववासना च तिस्र इमा अनुवर्तन्ते । तत्र ज्ञानकर्मणी भोग्यविषयोपस्थापनाद्यर्थम्, पूर्ववासना तु कर्तृत्वभोक्तृत्वार्थ चानुवर्तते । न हि पूर्ववासनां विना कश्चित् कर्तुं भोक्तुं वा प्रभवति । न ह्यनभ्यस्ते विषये कोशलमिन्द्रियाणां भवति । पूर्वानुभववासनया प्रवृत्तानाम् इन्द्रियाणामिह जन्मनि अभ्यासमन्तरेणैव कासुचित् क्रियासु चित्रकर्मादिलक्षणासु कौशलं दृश्यते; केषाञ्चिच्चात्यन्तसौकर्ययुक्तास्वपि क्रियासु अकौशलं दृश्यते । तदेतत्सर्वं पूर्ववासनोद्भवानुद्भवनिमित्तकम् । तस्माद्विद्याकर्मपूर्ववासनालक्षणमेतत् त्रितयं शाकटिकसंभारस्थानीयं परलोकपाथेयमित्यर्थः ॥ २ ॥"
                            }
                        ]
                    },
                    {
                        "verse_number": 46,
                        "original_text": "[दृष्टान्तपूर्वकदेहान्तरप्राप्तिनिरूपणम्] तद्यथा तृणजलायुका तृणस्यान्तं गत्वाऽन्यमाक्रममाक्रम्य आत्मानमुप- सँहरति, एवमेवायमात्मेदँ शरीरं निहत्य अविद्यां गमयित्वाऽन्यमाक्रममाक्रम्यात्मानं उपसँहरति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तद्यथा तृणजलायुका......आत्मानमुपसंहरति । यथा 'तृणजलूका' तृणस्यान्तं अग्रभागं गत्वा अन्यं - तृणान्तरलक्षणम् आक्रमम् - आक्रम्यते 'इत्याक्रमः आश्रय इति यावत् । तम् - आक्रम्य - आश्रित्य आत्मानम् - आत्मनोऽपरावयवम् उपसंहरति - पूर्वतृणवियुक्तं करोति, एवमेवायं संसरन् जीवः इदं- प्राक्तनं शरीरं निहत्य तस्यैव विवरणम् अविद्यां गमयित्वेति निस्सङ्गबोधतामापाद्य' इत्यर्थः। अन्यम् - अन्यशरीरलक्षणम् आक्रमं - आश्रयमाक्रम्य स्वात्मानं पूर्वस्माच्छरीरात् उपसंहरति-\nपूर्वशरीरं त्यजतीत्यर्थः ॥ ३ ॥"
                            }
                        ]
                    },
                    {
                        "verse_number": 47,
                        "original_text": "[देहान्तरप्राप्तिप्रकारः] तद्यथा पेशस्कारी पेशसो मात्रामुपादायान्यन्नवतरं कल्याणतरँ रूपं तनुते; एवमेवायमात्मेदँ शरीरं निहत्य अविद्यां गमयित्वाऽन्यन्नवतरं कल्याणतरँ रूपं कुरुते पित्र्यं वा गान्धर्वं वा देवं वा प्राजापत्यं वा ब्राह्मं वाऽन्येषां वा भूतानाम् ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ननु देहान्तरारम्भे प्रागुपात्तमेवोपादानं स्वीकृत्य तदेवोपमृद्य स्वर्णकारवत् देहान्तरं करोति; आहोस्वित् अपूर्वमेव उपादानद्रव्यं स्वीकृत्य करोति' । तत्राह - तद्यथा....... भूतानाम् । पेशः - सुवर्णम् । तत् करोतीति पेशस्कारी सुवर्णकारः पेशसः -पूर्वोपात्तसुवर्णस्य मात्राम् - एकदेशमुपादाय यथा अन्यत् कल्याणतरं नवतरञ्च रूपं तनुते - कुरुते। यद्वा पेशस्कारी - कोशकारक्रिमिः । स यथा पेशसः\nपट्टतन्तोः मात्रां -अंशमुपादाय नवतरं 'कल्याणतरञ्च रूपं जालात्मकं कुरुते - एवमेवायमात्मा इदं शरीरं निहत्यान्यत् रूपं कल्याणतरं नवतरं कुरुते । अविद्यां गमयित्वेति पूर्ववत् । तदेव रूपं विशिनष्टि पित्र्यं वा । पित्र्यं - 'पितृभ्यो हितम्', पितृलोकोपभोगयोग्यम् इत्यर्थः । तथा गान्धर्वं देवं प्राजापत्यं ब्राह्मं - गन्धर्वादिलोकोपभोग्यमित्यर्थः । अन्येषां वा भूतानाम् । अन्यभूतसम्बन्धि वा शरीरं करोतीत्यर्थः । कर्तृत्वञ्चास्य कर्मद्वारकं द्रष्टव्यम् ॥ ४ ॥"
                            }
                        ]
                    },
                    {
                        "verse_number": 48,
                        "original_text": "[कामादिपदार्थानामेकत्र प्रदर्शनम्] स वा अयमात्मा ब्रह्म विज्ञानमयो मनोमयः प्राणमयश्चक्षुर्मयः श्रोत्रमयः पृथिवीमयः आपोमयो वायुमय आकाशमयस्तेजोमयोऽतेजोमयः काममयोऽकाममयः क्रोधमयोऽ क्रोधमयो धर्ममयोऽधर्ममयः सर्वमयः तत् यदेतदिदम्मयोऽदोमय इति । यथाकारी यथाचारी, तथा भवति साधुकारी साधुर्भवति, पापकारी पापो भवति; पुण्यः पुण्येन कर्मणा भवति पापः पापेन । अथो खल्वाहुः काममय एवायं पुरुष इति । स यथाकामो भवति, तत्क्रतुः भवति; यत्क्रतुर्भवति, तत् कर्म कुरुते; यत् कर्म कुरुते, तदभिसम्पद्यते ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा वा अयमात्या...... अदोमय इति । वैशब्दोऽवधारणे । सोऽयं विज्ञानमयः - ज्ञानरूपो ज्ञानगुणक आत्मा ब्रह्मैव सन् अपहतपाप्मत्वादि ब्राह्मरूपयुक्तोऽपि सन् मनोमयः - उपकरणोपकरणित्वलक्षणसम्बन्धेन मनःप्रचुरः । मन उपकरणक इति यावत् । एवं प्राणमय इत्यादावपि द्रष्टव्यम् । अतेजोमयः - तेजोव्यतिरिक्तपूर्वोक्तातिरिक्त- महदहङ्कारादिमयः । तदुपकरणक इत्यर्थः । चतुर्विशतितत्त्वमयत्वात् शरीरस्येतरदनुक्तं सर्वञ्च अतेजोमयशब्दसङ्गृहीतमिति द्रष्टव्यम् । अकाममयः - कामव्यतिरिक्तसङ्कल्प- श्रद्धादिमय इत्यर्थः । अक्रोधमयः- प्रीतिमय इत्यर्थः । 'तद्येतदिति' ब्रह्मापेक्षया नपुंसकलिङ्गनिर्देशः । इदंमयोऽदोमयः - एतल्लोकपरलोकमय इत्यर्थः । यथाकारी यथाचारी तथा भवति । यथा कर्तुं यथा आचरितुं शीलमस्य, सोऽयं यथाकारी ययाचारी । अग्निहोत्रादिकं तु कर्म । तद्योग्यतापादकं सन्ध्यावन्दनादिकं तु आचरणम् । एतत् चरणादिति चेन्न\nतदुपलक्षणार्थेति कार्ष्णाजिनिः (ब्र.सू.३-१-९) इति सूत्रभाष्ये स्पष्टम् । तथा भवति । तत्फलयुक्तो भवतीत्यर्थः । तदेव प्रपञ्चयति - साधुकारी साधुर्भवति पापकारी पापो भवति । सत्कर्मकारी ब्राह्मणादिरमणीयशरीरयुक्तो भवति; पापकारी श्वचण्डालादि कुत्सितशरीरयुक्तो भवतीत्यर्थः । एते साधुकारीत्वपापकारित्वे अपि प्राक्तनपुण्यपापप्रयुक्ते इत्याह - पुण्यः पुण्येन कर्मणा भवतिः पापः पापेन । अथो खल्वाहुः काममय एवायं पुरुष इति । अथो - शब्दः पक्षान्तरपरिग्रहे । केचिद्वन्धमोक्षकुशलाः खल्वाहुः -प्रसिद्धमित्वमाहुः - यद्यपि पुण्यापुण्ये शरीरग्रहणकारणम्, तथापि कामप्रयुक्त एव हि पुरुषः पुण्यपापे कर्मणी उपचिनोति । तथा च अयं पुरुषः काममय एव । काम एवास्य संसारस्य मूलमित्यर्थः । तथाचोक्तमाथर्वणे, कामान् यः\nकामयते मन्यमानः स कामभिर्जायते तत्र तत्र (मुं.उ.३-२-२) इति तस्मात् काममय एवायं पुरुषः । तदेवोपपादयति - स यथा कामो भवति, तत्क्रतुर्भवति । पुरुषस्य येन प्रकारेण कामना उदेति, तेन प्रकारेण 'क्रतु'शब्दितोऽध्यवसाय उदेति । यत्क्रतुर्भवति, तत् कर्म कुरुते । तदनन्तरमध्यवसितं कर्म कुरुते । यत्कर्म कुरुते, तदभिसम्पद्यते । तस्य फलञ्च प्राप्नोति इत्यर्थः ॥ ५ ॥"
                            }
                        ]
                    },
                    {
                        "verse_number": 49,
                        "original_text": "तदेष श्लोको भवति- तदेव सक्तः सह कर्मणैति लिङ्गं मनो यत्र निषक्तमस्य । प्राप्यान्तं कर्मणस्तस्य यत्किञ्चेह करोत्ययम् । तस्माल्लोकात् पुनरेत्यस्मै लोकाय कर्मणे ॥ इति तु कामयमानः । अथाकामयमानः योऽकामो निष्काम आप्तकाम आत्मकामः न तस्य प्राणा उत्क्रामन्ति, ब्रह्मैव सन् ब्रह्माप्येति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तदेषश्लोको भवति । एतस्मिन्नर्थे अयं श्लोकखण्डो भवतीत्यर्थः । तमेवाह - तदेव सक्तः - निषक्तमस्य । लिंग्यतेऽनेनति लिङ्गं गमकम् । तादृशमस्य जीवस्य मनः यत्र फले निषक्तं निविष्टं भवति, तदेव - तत् फलमेव तत्फलारम्भक कर्मणा सह देहवियोगकालेऽपि सक्तस्सन् एति - प्राप्नोतीत्यर्थः । इत्येषश्लोको भवतीत्यन्वयः' ॥ प्रकृतमनुसरति - प्राप्यान्तं...... कर्मणे । अयं संसारी इह लोके फलमुद्दिश्य यत् किञ्चित् कर्म करोति, तस्य - कर्मणः अन्तं भोगेनावसानं प्राप्य कृत्स्नफलं भुक्त्वा इति यावत् - तस्मात् - अमुष्मात् लोकात् अस्मै लोकाय पुनरेति । किमर्थमित्यत्राह- कर्मणे - कर्म कर्तुमित्यर्थः । इति तु कामयमानः - एवं कामयमानः संसरतीत्यर्थः । एवमविद्वद्विषयं संसारं सप्रपञ्चमुपवर्ण्य उपसंहृत्याथ विदुषः तद्वैलक्षण्यं दर्शयति अथाकामयमानः...... ब्रह्माप्येति । अथ शब्दोऽर्थान्तरपरिग्रहे । अकामयमानः-\nवीतरागः । अत्रोच्यते इति शेषः । योऽकामो निष्काम आप्तकाम आत्मकामः । यः अकामः - कामशून्यः । कथं कामशून्यता इत्यत्राह - निष्काम इति । निर्गताः कामाः यस्मात् स तथोक्तः । पूर्वस्थितानां कामानां निर्गतत्वात् अकामत्वम् उपपद्यत इति भावः । उत्तरकामानां सत्वे निवृत्तपूर्वकामस्यापि कथमकामत्वमित्यत आह - आप्तकाम\nइति । आप्ताः कामाः येन स तथोक्तः । अतोऽनुप्तन्नोत्तरकाम इत्यर्थः । कथमाप्तकामत्व इत्यत्राह - आत्मकाम इति । आत्मैव कामो यस्य स तथोक्तः । आत्मव्यतिरिक्तस्य काम्यस्य वस्तुनोऽभावात् आत्मरूपकाम्यस्य नित्यसिद्धत्वात् आप्तकामत्वम्। अत एव अकामत्वञ्च इत्यर्थः, एतादृशस्तु ब्रह्मैव सन् ब्रह्माप्येति इति योजना । ब्रह्मैव सन्\n'आविर्भूतगुणाष्टकरूपब्राह्मरूपस्सन्' ब्रह्माप्येति - परब्रह्मणि लीनो भवतीत्यर्थः । अपिपूर्वस्य एतेः लयार्थकत्वात् । लयो नाम तद्विविक्ततया दर्शनाभावाः । अपहतपाप्मत्वादि- ब्राह्मरूपसाधर्म्येण परब्रह्मविविक्ततया 'दर्शनयोग्यो' भवतीत्यर्थः । ननु एतन्न सम्भवति । ब्राह्मरूपाविर्भावो हि परं ब्रह्म उपसन्नस्यैव भवति परं ज्योतिरूपसम्पद्य स्वेन रूपेणाभि-\nनिष्पद्यते (छा.उ.८-१२-२) इति श्रवणात् । परब्रह्मोपसम्पत्तिर्नाम देशविशेषविशिष्ट 'ब्रह्मप्राप्तिरेव' । सा च देशविशेषे अर्चिरादिमार्गगतिमन्तरेण न सम्भवति । तद्गतिश्च भूतसूक्ष्पयुक्त प्राणादिरूपलिङ्गशरीरयुक्तस्यैव भवति । तद्योगश्च कर्माधीनः । विधूतकर्मणश्च उत्क्रान्तप्राणतया देहेन्द्रियप्राणयोगासम्भवेनार्चिरादिगत्यादेशविशेषविशिष्टब्रह्मप्राप्त्यसम्भवात् ब्राह्मरूपाविर्भावाभावेन, ब्रह्मैव सन् ब्रह्माप्यति इति नोपपद्यते इत्याशक्याह - न तस्य\nप्राणा उत्क्रामन्तीति । तस्मात् अकामत्वात् युक्तगुणाज्जीवात् प्राणा नोत्क्रामन्तीत्यर्थः । नटस्य शुणोति इतिवत् अपादानलक्षणसम्बन्धे षष्ठी । अत एव समानप्रकरणे माध्यन्दिन- शाखायाम्, न तस्मात् प्राणा उत्क्रामन्ति इत्यतिस्पष्टं पञ्चमी श्रूयते ।\n[आसृत्युपक्रमाधिकरणम्]\nइदञ्च वाक्यमुत्क्रान्तिपादे चिन्तितम् । तत्र हि-अत्र ब्रह्म समश्नुते (क.उ.६-१४) इति अत्रैव विदुषः ब्रह्मभावश्रवणात् नोत्क्रान्तिरिति प्राप्ते उच्यते; समाना चामृत्युप-\nक्रमादमृतत्वञ्चानुपोष्य (ब्र.सू.४-२-७) । आसृत्युपक्रमात् - आगत्युपक्रमात् नाडीप्रवेशात् प्राक् उत्क्रान्तिः 'विद्वदविदुषोः समाना' । शतञ्चैका च हृदयस्य नाडयस्तासां मूर्धानमभि-\nनिस्सृतैका । तयोर्ध्वमायन्नमृत्वमेति (क.उ.६-१६) इति विदुषोऽपि नाडीविशेषेण उत्क्रान्ति' श्रवणात् उत्क्रान्तिरवर्जनीयैव । अथ मोऽमृतो भवति अत्र ब्रह्म समश्नुते इति विदुषोऽत्रैव श्रूयमाणं यदमृतत्वम् तत् अनुपोष्य शरीरेन्द्रियसम्बन्धम् अदग्ध्वैव उत्तर- पूर्वाधाश्लेषविनाशरूप'ममृतत्वमश्नुते' । अत्र ब्रह्म समश्नुते इति च उपासनकाल- ब्रह्मानुभवाभिप्रायम् । तदापीतेः संसारव्यपदेशात् (ब्र.सू.४-२-८) । अवश्यञ्च तत् अमृतत्वमदग्ध- देहसम्बन्धस्यैव वक्तव्यम् । कुतः? आपीतेः संसारव्यपदेशात् । अपीतिः - अप्ययः आब्रह्माप्ययं संसारो हि व्यपदिश्यते; तस्य तावदेव चिरं यावन्न विमोक्ष्ये , अथ\nसम्पत्स्ये इति (छां.उ.६-१४-२) अश्व इव रोमाणि विधूय पापं चन्द्र इव राहोर्मुखात्\nप्रमुच्य । धूत्वा शरीरमकृतं कृतात्मा 'ब्रह्मलोकमभिसम्भवामि (छां.उ.८-१३-१) इति\nव्यपदेशात् । सूक्ष्मं प्रमाणतश्च तथोपलब्धेः । (ब्र.सू.४-२-९) । देवयानेन पथा गच्छतोऽपि विदुषः, तं प्रति ब्रूयात् सत्यं ब्रूयात् (कौ.उ.१-२) इति चन्द्रमस्संवादस्य प्रमाणप्रतिपन्नत्वाञ्च सूक्ष्मं शरीरमामोक्षमनुवर्तते इति अभ्युपगन्तव्यम् । न ह्यशरीरस्य चन्द्रमसा संवादः सम्भवति । नोपमर्देनातः (ब्र.सू.४-२-१०) । अतः अथ मर्त्योऽमृतो भवति इति श्रूयमाण- ममृतत्वं शरीरेन्द्रियसम्बन्धानुपमर्देनैव उत्तरपूर्वाघाश्लेषविनाशरूपमङ्गीकर्तव्यम् । अस्यैव चोपपत्तेरूष्मा । (ब्र.सू.४-२-११)अस्यसूक्ष्मशरीरस्य क्वचिदुपसंहतत्वादेव विदुषोऽपि म्रियमाणस्य क्वाचित्क ऊष्मा उपलभ्यते । प्रतिषेधादिति चेन्न शरीरात् स्पष्टो ह्येकेषाम् । (ब्र.सू.४-२-१२) ननु योऽकामो निष्काम आप्तकाम आत्मकामो न तस्य प्राणा उत्क्रामन्ति इति विदुषो देहादुत्क्रान्तिः प्रतिषिद्धा । न च इदं शारीरापादानकोत्क्रमणनिषेधपरमिति वाच्यम् - यत्रायं पुरुषो\nम्रियते उदस्मात् प्राणाः क्रामन्ति आहो न (बृ.उ.५-२-११) इत्यार्तभागप्रश्ने, नेति होवाच\nयाज्ञवल्क्यः । स उच्छ्वयत्याध्मायत्याध्यातो मृतश्शेते (बृ.उ.५-२-११) इति उच्छूनत्वादीनां शरीरधर्माणां प्रतिपादनेन शरीरापादकोत्क्रमणप्रतिषेधकस्यैव' युक्तत्वात् । न हि शरीरस्योच्छूनत्वम् आध्यातत्वं शयितृत्वं वा युज्यते । अतः शरीरापादानकोत्क्रमणनिषेधात् नोत्क्रान्तिर्विदुष इति चेन्न - शारीरादेव उत्क्रमणं प्रतिषिध्यते। एकेषां माध्यन्दिनानामाम्नाये विस्पष्टम् योऽकामो निष्काम आत्मकाम आप्तकामो - न तस्मात् प्राणा उत्क्रामन्ती\nइति शारीरापादानकोत्क्रमणप्रतिषेधात् । काण्वशाखायां तु न तस्य प्राणा इति षष्ठी, नटस्य शृणोतीतिवत् अपादानत्वलक्षणसम्बन्धपरा । उदस्मात् प्राणाः क्रामन्त्याहो न\nइत्यार्तभागप्रश्ने तु विदुषः अप्रस्तुतत्वेनाविद्वद्विषयत्वावश्यम्भावेन अविदुषश्च शरीरादुत्क्रान्तेः प्रतिषेद्धुमशक्यतया तत्रापि शारीरापादानकोत्क्रमणप्रतिषेधपरत्वस्यैव युक्तत्वात् । न च तत्र वाक्यशेषश्रुतानां ऊच्छूनत्वादीनामात्मन्यनुपपत्तिःदेहात्मनोरभेदोपचारेण देहधर्माणामुच्छूनत्वादीनाम् आत्मन्यभिधान 'उपपत्तेः' । शरीरापादानकोत्क्रान्ति- प्रतिषेधवादिनापि, आत्मकामः - न तस्मात् प्राणा उत्क्रामन्ति इति माध्यन्दिनशाखावाक्ये अभेदोपचारस्यावश्याश्रयणीत्वात् न च प्राणानां शरीरादुत्क्रान्तेः अप्रसक्ततया प्रतिषेधो न युक्त इति वाच्यम् - वृक्षादुड्डीयमान विहङ्गमसङ्घवत् यथायथं गमनसम्भवात्। तस्य\nतावदेव चिरं यावन्न विमोक्ष्ये अथ सम्पत्स्ये (छा.उ.६-१४-२) इति देहवियोगानन्तर- ब्रह्मसम्पत्तिवचनेन तदानीमेव शारीरात् प्राणोत्क्रमणस्य प्रसक्तत्वाच्च । तथा च सूक्ष्मशरीरसाध्यार्चिरादिगत्यभावे ब्रह्मसंपत्तेः तत्साध्याया अनुपपत्तिरिति शङ्कापरिहाराय न तस्य प्राणा उत्क्रामन्ति इत्युच्यते इति निरवद्यम् । अतो विद्वदविदुषोरुत्क्रान्तिः समाना इति स्थितम् । प्रकृतमनुसरामः ॥ ६ ॥"
                            }
                        ]
                    },
                    {
                        "verse_number": 50,
                        "original_text": "तदेष श्लोको भवति- यदा सर्वे प्रमुच्यन्ते कामा येऽस्य हृदि 'स्थिताः । अथ मर्त्योऽमृतोभवत्यत्र ब्रह्म समश्नुते ॥ इति । 'तद्यथाऽहिनिर्न्वयनी' वल्मीके मृता प्रत्यस्ता शयीता, एवमेवेदँ शरीरँ शेते । अथायमशरीरोऽमृतः प्राणो ब्रह्मैव तेज एव । सोऽहं भगवते सहस्रं ददामीति होवाच जनको वैदेह ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदेष श्लोको भवति । तत् - तत्र ब्रह्मविदि विषये एष श्लोकः प्रवृत्तो भवतीत्यर्थः। श्लोकमेवाह - यदा सर्वे...... समश्नुते इति । कामाः - दुर्विषय- गोचरमनोरथाः अस्य - जीवस्य हृदि श्रिताः - हद्गताः सर्वे यदा शान्ता भवन्ति, अथ- अनन्तरमेवोपासको' मर्त्यः सन् अमृतो भवति - विनष्टाश्लिष्टपूर्वोत्तराघो भवति। अत्र ब्रह्म समश्नुते - अत्रेव उपासनवेलायां ब्रह्म अनुभवतीत्यर्थः । पापसम्बन्ध- राहित्येन, ब्रह्मानुभवेन च इहेव मुक्त इव भवतीति यावत् । तद्यथा...... शरीरं शेते । यथा अहेः निल्वयनी सर्पस्य निर्मोकः सर्पेण वल्मीके प्रत्यस्ता - विसृष्टा सर्पासंसक्ता अत व मृता - निष्प्राणा अपि दूरे पश्यतां सर्पवदवभासमाना शयीत । एवमेव ब्रह्मविदः शरीरमहम्बुद्ध्यगोचरतया परित्यक्तमपि, पश्यतां ब्रह्मविच्छरीरमिव भासमानं 'शेते इत्यर्थः । अथायमशरीरो...... तेज एव । अथ - दर्शनसमानाकारब्रह्मविद्याधिगमोत्तरकालम् अयं - ब्रह्मवित् अमृतोऽपि - मरणहितोऽपि मरणात् प्रागपि अशरीरः - अशरीरकल्प एव इत्यर्थः । शरीरस्पर्शिपरिवादादिजनितविषादाद्यभावात् इति भावः । प्राणो ब्रह्मैव । 'प्राणभृत्त्वेऽपि तादात्विकब्रह्मानुभवसत्त्वात् आविर्भूतब्राह्मरूप इवेत्यर्थः । तेज एव-\nअज्ञानवक्षणान्धकारप्रतिभट एवेत्यर्थः । एवं प्राप्तब्रह्मविद्यो जनक आह (किमिति) सोऽहं भगवते सहस्रं ददामीति । स्पष्टोऽर्थः ॥ ७ ॥"
                            }
                        ]
                    },
                    {
                        "verse_number": 51,
                        "original_text": "तदेते श्लोका भवन्ति- अणुः पन्था विततः पुराणो मां स्पृष्टोऽनुवित्तो मयैव । तेन धीरा अपियन्ति ब्रह्मविदः स्वर्ग लोकमित ऊर्ध्वं विमुक्ताः ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तदेते श्लोका भवन्ति । तत् - तत्र तस्मिन् विषये, ब्रह्मविद्विषये एते श्लोका भवन्तीत्यर्थः । तानेवाह - अणुः पन्थाः...... मयैव । 'अणुः - दुर्विज्ञानः' मानान्तरानधिगम्यः, 'विततः' - वेदान्तेषु विस्तरेण प्रतिप्रादितः, पुराणः - अनादिः, मां स्पृष्टः - उपासकं मां प्राप्तः शताधिकनाडीद्वारा स्वदेहस्पर्शीत्यर्थः । मयैवानुवित्तः\nयोगदशायां मयैवानुभूतश्च योऽयं पन्थाः अर्चिरादिमार्गः, तेन मार्गेण धीराः - प्रज्ञाशालिनो ब्रह्मविदः इतः- अस्मात् देहात् विमुक्तास्सन्तः ऊर्ध्वं - सर्वेभ्यो लोकेभ्यः ऊर्ध्वं स्वर्गं लोकं - भगवल्लोकम् अत्र स्वर्गशब्दः प्रकरणात् भगवल्लोकपरः - अपियन्ति-\nप्राप्नुवन्तीत्यर्थः ॥ ८ ॥"
                            }
                        ]
                    },
                    {
                        "verse_number": 52,
                        "original_text": "तस्मिञ्छुक्लमुत नीलमाहुः पिङ्गलं हरितं लोहितञ्च । एष पन्था ब्रह्मणा हानुवित्तस्तेनैति ब्रह्मवित् पुण्यकृत् तैजसश्च ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तस्मिन्...... तेजसश्च । तस्मिन् - अर्चिरादिके मार्गे शुक्लं नीलं पिङ्गलं हरितं लोहितम् - आदित्यमित्यर्थः । असौ वा आदित्यः पिङ्गल एष शुक्ल एष\nनील एष पीत एष लोहितः (छां.उ.८-६-१) इति श्रुत्यन्तरात् । एतादृशमादित्यं तस्मिन् मार्गे सन्तमाहुः शास्त्रविदः । एष पन्थाः - एषोऽर्चिरादिः पन्थाः ब्रह्मणा हानुवित्तः-\nपरब्रह्मणा सह तत्प्रापकतया ह प्रसिद्धं यथा तथा सम्बद्धः । ब्रह्मपथ इति श्रुतिप्रसिद्ध इति यावत् । तेन - उक्तेनाचिरादिमार्गेण पुण्यकृत् ब्रह्मवित् - पूर्वं पुण्यं कृत्वा तद्वशेन शुद्धान्तःकरणो ब्रह्मविच्च, तैजसश्च तेजस्सम्बन्धी तेज उपासकः - पञ्चाग्निविद्यानिष्ठश्चेति यावत् - एति - गच्छतीत्यर्थः । तद्य इत्थं विदुः ये चे मेऽरण्ये श्रद्धा तप इत्युपासते\n(छां.उ.५-१०-१) इति श्रुत्यन्तरे पञ्चाग्निविदां ब्रह्मविदाञ्च अर्चिरादिगतिश्रवणात् । यद्यपि पञ्चाग्निविद्यापि ब्रह्मात्मकप्रत्यगात्मविद्यात्वात् ब्रह्मविद्यैव - अथापि विद्यान्तरवत् ब्रह्मविशेष्यकविद्यात्वाभावात् ब्रह्मवित् तेजसश्च इति पृथगुक्तिरिति द्रष्टव्यम् ॥ ९ ॥"
                            }
                        ]
                    },
                    {
                        "verse_number": 53,
                        "original_text": "[अविदुषः अन्धतमसाभिगमनम्] अन्धं तमः प्रविशन्ति योऽविद्यामुपासते । ततो भूय इव ते तमो य उ विद्यायाँ रताः ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ब्रह्मवित्पुण्यकृदित्युक्तं कर्माङ्गकज्ञानस्य ब्रह्मप्राप्तिहेतुत्वं स्पष्टयति - अन्धं तमः...... रताः । ये अविद्याम् उपासते - अत्र अविद्याशब्दः कर्मवाची । अविद्याकर्मसंज्ञान्या\n(वि.पु.६-७-६१) तर्तुं मृत्युमविद्यया (वि.पु.६-६-१२) इति च वचनात् - ये केवलं स्वर्गादि- फलोद्देशेन कर्मानुतिष्ठन्ति, न तु ब्रह्मज्ञानार्थितया, ते अन्धं तमः प्रविशन्ति दुस्तरं संसारलक्षणमन्धकारं प्रतिपद्यन्ते इत्यर्थः । य उ विद्यायां रताः उ शब्दोऽवधारणे - नित्यनैमित्तिकं कर्म परित्यज्य विद्यायामेव यतन्ते ये तेऽपि ततः मोहात् तस्य परित्यागः\nतामसः परिकीर्तितः (भ.गी.१८-७) इत्युक्तरीत्या तस्मात् तामसत्यागवशात् भूय इव तमः- इव शब्दः एवार्थः । प्रविशन्तीत्यनुषङ्गः । पूर्वस्मादधिकं संसारमेव प्रविशन्तीत्यर्थः । उक्ततामसत्यागप्रयुक्तमनोमालिन्येन ज्ञानानिष्पत्त्या फललेशमपि अलब्ध्वा पतिता भवन्तीत्यर्थः । नानेन वचनेन ज्ञानकर्मणोः समुच्चय इति मन्तव्यम् ; ज्ञानव्यतिरिक्तोपायनिषेधकवचनैः ज्ञानस्य मोक्षोपायत्वप्रतिपादकवचनैः, कर्मणां ज्ञानाङ्गत्वप्रतिपादकवचनैश्च, नान्यः पन्था\nअयनाय विद्यते, (तै.सं.३-१२-७) ब्रह्मविदाप्नोति परम् (ते.आन.१-१) तमेतं वेदानु-\nवचनेन ब्राह्मणा विविदिषन्ति यज्ञेन दानेन (बृ.उ.६-४-२२) इत्यादिभिः भूयोभिः विरोधप्रसङ्गात् ॥ १० ॥"
                            }
                        ]
                    },
                    {
                        "verse_number": 54,
                        "original_text": "अनन्दा नाम ते लोका अन्धेन तमसाऽऽवृताः । ताँस्ते प्रेत्याभिगच्छन्ति अविद्वांसोऽबुधो जनाः ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अन्धतमसप्रवेशे किं भवतीत्यत्राह - अनन्दा नाम...... जनाः । अनन्दाः - सुखलेशशून्याः अन्धतमसावृताः केचन लोकाः सन्ति । तान् लोकान् मृत्वा गच्छन्ति ते । के? ये अविद्वांसः - 'ब्रह्मज्ञानहीनाः'; अबुधः - ये प्रत्यगात्मविद्याशून्याः । पञ्चाग्निविद्याशून्या इति यावत् । पूर्वं तयोरेव प्रस्तुतत्वादिति द्रष्टव्यम् । बुध इति बुध्यतेः क्विबन्तस्य प्रथमाबहुवचनान्तस्य रूपम् ॥ ११ ॥"
                            }
                        ]
                    },
                    {
                        "verse_number": 55,
                        "original_text": "[देवकर्तृकं ज्योतिषां ज्योतिष उपासनम्] आत्मानञ्चेद्विजानीयादयमस्मीति पूरुषः । किमिच्छन् कस्य कामाय शरीरमनु संज्वरेत् ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- आत्मानञ्चेद्विजानीयात्...... संज्वरेत् । यदि अयं पूरुषः - जीवः स्वात्मानम्, अयमस्मि - एतादृशोऽहमस्मि - देहेन्द्रियमनःप्राणधीविलक्षणो ब्रह्मात्मकोऽहम् अस्मीति विजानीयात्, तदा देहेन्द्रियोपभोग्येषु लोकादिषु स्पृहाया अभावात् ; देहाद्यभि- मानकाले स्वबन्धुभूततया अभिमतभार्यापुत्रादेरपि अभावाच्च किमिच्छन् - स्वस्य किं वा फलमिच्छन् कस्य कामाय - स्वानुबन्धिनो वा कस्य दारपुत्रादिकस्याभीष्टाय शरीरमनुसंज्वरेत् - शरीरानुबन्धिफलमनुस्मृत्य कुतस्तप्येदित्यर्थः । अतोऽसौ कृतकृत्य एवेत्यर्थः ॥ १२ ॥"
                            }
                        ]
                    },
                    {
                        "verse_number": 56,
                        "original_text": "यस्यानुवित्तः प्रतिबुद्ध आत्माऽस्मिन् 'सन्देहे। गहने प्रविष्टः । स विश्वकृत् स हि सर्वस्य कर्ता तस्य लोकः स उ लोक एव ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - पुनरपि स्तौति - यस्यानुवित्तः...... प्रविष्टः । गहने - विषमे अस्मिन् - अनर्थशतसङ्कटे देहे प्रविष्टस्सन् यस्य - जीवस्य आत्मा - स्वरूपं प्रकृतिविविक्तत्व- ब्रह्मात्मकत्वश्रवणमननाभ्यासेन अनुवित्तः - अवगतः प्रतिबुद्धः ध्यातश्च भवतीत्यर्थः । स विश्वकृत् - स एव लोककृत् । ईश्वरवत् जगद्वन्द्य इति यावत् । तत्र हेतुमाह - स हि सर्वस्य कर्ता तस्य लोकः उ लोक एव । लोकः - आश्रयभूतः उ - सर्वश्रुतिप्रसिद्धः सर्वस्य कर्ता य ईश्वरः, तस्यापि स तु 'पूर्वोक्तब्रह्मवित्' लोक एव - आधार एव । ज्ञानी त्वात्मैव मे मतम् (भ.गी.७-१८) इति भगवतैव गीतत्वात् भगवतो ज्ञानिनं विना आत्मसत्ताया अभावात् इति भावः । उ शब्दः प्रसिद्धी ॥ १३ ॥"
                            }
                        ]
                    },
                    {
                        "verse_number": 57,
                        "original_text": "इहैव सन्तोऽथ विद्मस्तद् वयं न चेदवेदिर्महती विनष्टिः । य एतद्विदुरमृतास्ते भवन्त्यथेतरे दुःखमेवापियन्ति ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इहैव...... विनष्टिः । इहैव सन्तः अस्मिन्नेव जन्मनि वर्तमाना वयं तत्- ब्रह्म विद्मः-जानीमः । न चेत्- जानीमः, तर्हि अवेदिः -वेदनं वेदिः । 'सर्वधातुभ्यः इन्' (उणादि.५५७) इति इन्प्रत्ययः । नः 'स्वरार्थः । अवेदिः - अज्ञानं भवति । तदिदञ्च महती विनष्टिः - महाहानिरित्यर्थः । तेन ज्ञानस्यास्मिन्नेव जन्मनि प्राप्तस्य महालाभरूपत्वमार्थिकम् । इदं ज्ञानाज्ञानयोरेव महालाभहानित्वं दर्शयति य एतद्विदुः...... अपियन्ति । एतत् - परब्रह्म । अमृताः -मुक्ताः । इतरे-\nएतद्वैदनहीनाः दुःखं - संसारम् । 'शिष्टः स्पष्टार्थः' ॥ १४ ॥"
                            }
                        ]
                    },
                    {
                        "verse_number": 58,
                        "original_text": "यदैतमनुपश्यत्यात्मानं देवमञ्जसा । ईशानं भूतभव्यस्य न ततो विजुगुप्सते ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तज्ज्ञानस्य महाफलत्वमेवाह - यदैतम्...... न ततो विजुगुप्सते । यदा एतं भूतभव्यादेरीशितारं देवं - द्योतमानं सर्वभूतानाम् आत्मानम् - अन्तर्यामिणं द्राक् अनुपश्यति - सम्यक् पश्यति, ततः - तदा सर्वस्यापि एकात्मकत्वज्ञानात् न विजुगुप्सते - सर्ववस्तुषु निन्दा न प्रवर्तत इत्यर्थः ॥ १५ ॥"
                            }
                        ]
                    },
                    {
                        "verse_number": 59,
                        "original_text": "यस्मादर्वाक् संवत्सरोऽहोभिः परिवर्तते । तं देवा ज्योतिषां ज्योतिरायुर्होपासतेऽमृतम् ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- यस्मात्...... परिवर्तते । यस्मात् - भूतभव्येशानात् परमात्मनः 'अर्वाक्' - तदन्यविषय एवेति यावत् । कालात्मा संवत्सरः स्वावयवैरहोभिः परिवर्तते - परिच्छेदकत्वेन वर्तते । य आत्मा संवत्सरमासादिलक्षणकालपरिच्छेदात् अतीत इत्यर्थः । तं देवाः...... अमृतम् । ज्योतिषां ज्योतिः- प्रकाशकानां प्रकाशकम्, अमृतं-\nकालापरिच्छिन्नम्, आयुः - सर्वप्राणिप्राणनहेतुभूतं तं ह देवा उपासते - देवोपास्यत्वं तु तस्यैवेत्यर्थः । उक्तञ्च व्यासार्यैः, ज्योतिषि भावाच्च (ब्र.सू.१-३-३१) इति सूत्रे, 'देवा\nएव ज्योतिरुपासते' इति वा, 'देवा ज्योतिरेवोपासते' इति वा वाक्यभङ्गी स्यात् । तत्र न प्रथमः कल्पो युज्यते; मनुष्याणामनधिकारप्रसङ्गात् । तस्मात् ज्योतिरेवोपासते इत्यर्थः इति ॥ १६ ॥"
                            }
                        ]
                    },
                    {
                        "verse_number": 60,
                        "original_text": "[पञ्चपञ्चजनशब्दार्थविचारः] यस्मिन् पञ्च पञ्चजना आकाशश्च प्रतिष्ठितः । तमेवमन्य आत्मानं विद्वान् ब्रह्मामृतोऽमृतम् ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यस्मिन् ...... प्रतिष्ठितः । 'पञ्चजनसंज्ञाः पञ्च', आकाशश्च यत्र प्रतिष्ठित इत्यर्थः । अत्राकाशशब्दो भूतान्तरस्याप्युपलक्षकः । पूर्वस्मिन् मन्त्रे ज्योतिषां ज्योतिरिति\n'षष्ठ्यन्तज्योतिश्शब्दस्यार्थनिर्णायकसापेक्षत्वात्', अत्र 'पञ्चजनस्याप्यर्थनिर्णायकान्तर- सापेक्षत्वाच्च, पञ्चत्वसंख्यान्वययोग्यानि ज्योतीषीन्द्रियाणि एवेत्यवसीयन्ते । उक्तञ्च व्यासार्यैः श्रुत्यैव पञ्चसङ्ख्या विशेषितत्वात् पञ्चसङ्ख्यज्योतिरन्तरप्रसिद्ध्यभावाच्च परिशेषेणेन्द्रिय-\nत्वावगम इति । तमेवमन्य...... अमृतम् । तादृशमात्मानम् अमृतं ब्रह्मेत्येवं विद्वान् अन्यः - पूर्वमन्त्रे उपासकत्वेनोक्तदेवेभ्योऽन्यो मनुष्योऽप्यमृतो भवतीत्यर्थः ॥ १७ ॥"
                            }
                        ]
                    },
                    {
                        "verse_number": 61,
                        "original_text": "प्राणस्य प्राणमुत चक्षुषश्चक्षुरुत श्रोत्रस्य श्रोत्रम् । मनसो ये मनोविदुः, ते निचिक्युर्ब्रह्म पुराणमग्र्यम् ॥ १८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- पञ्चजनशब्दनिर्दिष्टानि ज्योतींषि कानि इत्यपेक्षायां आह - प्राणस्य...... पुराणमग्र्यम् । अत्र प्राणशब्देन स्पार्शनेन्द्रियं गृह्यते; वाय्वाप्यायितत्त्वात् स्पार्शनेन्द्रियस्य मुख्यप्राणस्य ज्योतिश्शब्देन प्रदर्शनायोगात् । चक्षुष इति चक्षुरिन्द्रियं गृह्यते । श्रोत्रस्येति\nश्रोत्रेन्द्रियम् । मनस इति मनो गृह्यते । समानप्रकरणे माध्यन्दिनशाखायाम् , 'अन्नस्यान्नम्\nइति', पाठात् 'अनुक्तमन्यतो ग्राह्यम् ' इति न्यायेन तदपि गृह्यते । सूत्रितञ्च ज्योतिषैकेषाम-\nसत्यन्ने' (ब्र.सू.१-४-१३) इति । 'अन्नशब्देन च अन्नसम्बन्धिनोः' घ्राणरसनयोः 'तन्त्रेण ग्रहणम् । अन्नेन घ्राणस्य आप्यायितत्त्वलक्षणसम्बन्धः, रसनस्य अन्नभक्षकतया अन्नसम्बन्ध इति द्वयोरपि ग्रहणम् । एतत्सर्वं भाष्यश्रुतप्रकाशिकयोः स्पष्टम् । एवं प्रकाशकत्वेन ज्योतिश्शब्दितत्वक्चक्षुरादीन्द्रियाणामपि त्वक्चक्षुरादिवत् प्रकाशकम् - तेषां तत्तद्विषय- ग्रहणशक्तयाधायकमित्यर्थः । एतादृशं ये जानन्ति, ते पुराणं - पूर्वस्थितम् अग्र्यम् - अग्रे ऊर्ध्वमपि स्थितं ब्रह्म - परं ब्रह्म निचिक्युः - निश्चितवन्त इत्यर्थः ॥\n[सङ्ख्योपसङ्ग्रहाधिकरणम्]\nइदञ्च चिन्तितं समन्वयाध्याये चतुर्थे पादे । तत्रहि - यस्मिन् पञ्चपञ्चजना\nआकाशश्च प्रतिष्ठितः इति वाक्ये पञ्चत्वविशेषितया पञ्चसङ्ख्यया पञ्चविंशतिसङ्ख्याप्रतीतेः साङ्ख्य स्मृति सिद्धाब्रह्मात्मकपञ्चविंशतितत्त्वप्रतिपादकमेवेदं वाक्यमिति पूर्वपक्षे प्राप्ते उच्यते न सङ्घयोपसङ्ग्रहादपि नानाभावादतिरेकाच्च (ब्र.सू.१-४-११) पञ्चविंशतिसङ्ख्या- प्रतीतिवशादपि न साङ्ख्याभिमततत्त्वस्वीकारः नानाभावात् - नानात्वात् । भिन्नत्वादिति यावत् । साङ्ख्याभिमताब्रह्मात्मकपञ्चविंशतितत्त्वेभ्यः, यस्मिन् पञ्च पञ्चजनाः इति ब्रह्माधारकतया ब्रह्मात्मकत्वेन प्रतिपाद्यमानानां तत्त्वानां भिन्नत्वादित्यर्थः । अतिरेकाच्च यस्मिन् पञ्च पञ्चजना आकाशश्च प्रतिष्ठितः वाक्ये यस्मिन्नित्याधारतया निर्दिष्टस्यात्मनश्च, आकाशश्च प्रतिष्ठित 'इत्याकाशस्य च' प्रतिपादनेन सप्तविंशतितत्त्वप्रतीतेश्च न साङ्ख्यमत- प्रत्यभिज्ञानम् । न सङ्घयोपसङ्ग्रहादपि इत्यपिशब्दात्, वस्तुतः सङ्ख्योपसङ्ग्रहोऽपि नास्ति; पञ्चभिरारब्धसमूहपञ्चकासम्भवात् । न हि तन्त्रप्रसिद्धेषु 'तत्त्वेषु पञ्चसु 'पञ्चत्व'संख्यानिवेश निमित्तं जात्यादिकमस्ति । न च पञ्चकर्मेन्द्रियाणि, पञ्चज्ञानेन्द्रियाणि, पञ्चमहाभूतानि, पञ्चतन्मात्राणि, अवशिष्टानि पञ्च इत्यवान्तरसङ्घयानिवेशनिमित्तमस्त्येवेति वाच्यम् - आकाशस्य 'पृथङ्निर्देशेन पञ्चभिरारब्धमहाभूतसमूहासिद्धेः । अतः पञ्चजना इत्ययं समासो न समाहारविषयः । अपि तु दिक्सङ्घचे संज्ञायाम् (पा.सू.२-१-५०) इति संज्ञाविषयः । 'अन्यथा पञ्च पञ्चपूल्ये इतिवत् पञ्च पञ्चजन्य इति स्यात् । ततश्च, सप्तसप्तर्षयो अमलाः इतिवत् पञ्च पञ्चजना इति निर्देश उपपद्यते । के पुनस्ते पञ्चजना इत्यत्राह - प्राणादयो वाक्यशेषात् (ब्र.सू.१-४-१२) । प्राणस्य\nप्राणम् इति वाक्यशेषश्रुताः प्राणचक्षुश्श्रोत्रा मनोरूपाः पञ्चार्था अवसीयन्ते । नन्वेवं काण्वानामन्न पाठाभावात् कथं पञ्चपञ्चजनप्रतीतिरित्यत्राह-ज्योतिषैकेषामसत्यन्ने । एकेषां काण्वानां पाठे असति अन्ने, तं देवा ज्योतिषां ज्योतिरिति प्रक्रमश्नुत- षष्ठ्यन्तज्योतिश्शब्दादेव पञ्चजनशब्दितानि इन्द्रियाणि इत्यवसीयन्ते । ज्योतिश्शब्दस्यापि अर्थनिर्णायकसापेक्षत्वात् ; पञ्चजनशब्दस्यापि अर्थनिर्णायक सापेक्षत्वात् ; परस्पराकाङ्क्षा- वशेन पञ्चत्वसङ्ख्यायुक्तानि प्रकाशकतया ज्योतिश्शब्दितानि इन्द्रियाण्येव पञ्चजना इति स्थितम् । प्रकृतमनुसरामः ॥ १८ ॥"
                            }
                        ]
                    },
                    {
                        "verse_number": 62,
                        "original_text": "[मनसा ब्रह्मण दर्शनम्] मनसैवानु द्रष्टव्यं नेह नानास्ति किञ्चन । मृत्योः स मृत्युमाप्नोति य इह नानेव पश्यति ॥ १९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तज्ज्ञाने साधनमाह - मनसैवानु द्रष्टव्यम् । अनु - पश्चात् । श्रवणमननान्तरम् इत्यर्थः । मनसैव द्रष्टव्यम् । दर्शनसमानाकारस्मृतिसन्ततिरूपध्यानं विशुद्धेन मनसा सम्पाद्यमित्यर्थः । नन्वेकस्यात्मनः पञ्चजनभूताकाशाद्याधारत्वं न सम्भवतीति मन्यमानं प्रत्याह- नेह नानास्ति किञ्चन । इह - द्रष्टव्ये ब्रह्मणि नानाशब्दो भावप्रधानः नानात्वमित्यर्थः । यस्मिन् पञ्च पञ्चजना इति मन्त्रनिर्दिष्टे आत्मनि किञ्चन 'नानात्वं' नास्ति; भेदलेशोऽपि नास्ति इत्यर्थः । मृत्योः स मृत्युमाप्नोति य इह नानेव पश्यति । इवशब्दः अल्पार्थः । इह निखिलप्रपञ्चाधारभूते आत्मनि अल्पमपि नानात्वं यः पश्यति, स मृत्योर्मृत्युमाप्नोति संसारात् संसारम् आप्नोति । अत्यन्तं संसारमाप्नोति इत्यर्थः । अस्य वाक्यस्य परैरप्येवमेव व्याख्यातत्वात् नात्र वाक्ये प्रपञ्चमिथ्यात्वप्रतिपादन- प्रत्याशा कार्या । विज्ञानमात्रास्तित्वनिरासिभिः, नाभाव उपलब्धेः (ब्र.सू.२-२-२७) वैधर्म्याच्च न स्वप्नादिवत् (ब्र.सू.२-२-२८) न भावोऽनुपलब्धेः (ब्र.सू.२-२-२९) इति सूत्रैः सर्वशून्यत्वनिरासिना सर्वथानुपपत्तेश्च (ब्र.सू.२-२-३०) इति सूत्रेण च प्रपञ्चमिथ्यात्ववादस्य निरस्तत्वाच्च । तत्र हि - विज्ञानमेव तत्त्वम् ; नान्यत् परमाणुसमुदायरूपं 'तदारब्धावयविरूपं वा किञ्चिदस्ति; परमाणूनामप्रमाणिकत्वात् । तेषां क्षणिकानां समुदायभावसम्भवात् । निरवयवेषु परमाणुषु संयोगस्य व्याप्यवृत्तित्वाव्याप्यवृत्तित्वविकल्पदुःस्थत्वेन अवयवेषु अवयविनः कृत्स्नैकदेशविकल्पदुःस्थत्वेन च परस्परसंयुक्तावयवतदाश्रितावयसम्भवाच्च । 'बाह्यार्थानाम्' 'आन्तरविज्ञानसम्बन्धानिरूपणेन तद्विषयत्वासम्भवाच्चः, सम्बन्धं विना विषयत्वे सर्वविषयाणामेकस्मिन्नेव विज्ञाने अवभासप्रसङ्गात् । न च बाह्यार्थाभावे नीलपितादिज्ञानानां निरालम्बनत्वापातः; ज्ञानानामेव नीलपीताद्याकारत्वात् । नीलादिकं ज्ञानाभिन्नं ज्ञानोपलम्भव्याप्योपलम्भविषयत्वात् ज्ञानवत् । व्याप्यत्वस्याभेदेऽपि सम्भवेन न दृष्टान्तासिद्धिः । न च नीलतज्ज्ञानयोरभेदे, 'अहमिदं जानामीति' क्रियाकर्मकर्तृभावेन 'भेदभावसविरोध इति वाच्यम् तस्य द्विचन्द्रज्ञानवत् भ्रान्तत्वात् । तथाऽहुः - सहोपलम्भनियमादभेदो नीलतद्धियोः ।\nभेदस्तु भ्रान्तिविज्ञानैर्दृश्यश्चन्द्र इवाद्वये ॥\nअविभागोऽपि बुद्ध्यात्मा विपर्यासितदर्शनैः ।\nग्राह्यग्राहक संवित्तिभेदवानिव लक्ष्यते ॥ इति ।\nननु सर्वस्याप्यान्तरत्वे बाह्यत्वावभासः कथमिति चेत् - न - उपरिस्थितानां नक्षत्रादीनामुद्यतां भूमिष्ठत्वावभासवत् बाह्यत्वावभासस्यापि भ्रमत्वात् । अपिच स्तम्भज्ञानं कुड्यज्ञानमित्येवंरूपज्ञानपक्षपातस्य ज्ञानगतं विशेषमन्तरेणानुपपत्तेः अवश्यं विषयसारूप्यं ज्ञानस्य अभ्युपगन्तव्यम् । ततश्चाङ्गीकृते ज्ञानगताकारे आकारद्वयानुपलम्भादपार्थिका बहिरर्थकल्पना । स्वप्नादिवच्च इदं द्रष्टव्यम् । यथा हि स्वप्रमायामरीच्युदकगन्धर्वनगरादिप्रत्ययाः विनैव बाह्यार्थेन ग्राह्यग्राहकाकाराः भवन्ति । एवं जागरितप्रत्यया अपि । प्रत्ययत्वा- विशेषात् । कथं पुनः असति बाह्येऽर्थे प्रत्ययवैचित्र्यमुपपद्यत इति चेन्न - वासनावैचित्र्यस्यैव नियामकत्वात् । अनादौ हि संसारे बीजाङकुरवत् ज्ञानानां वासनानाञ्चान्योन्यनिमित्तकत्वेन वैचित्र्यात् । तस्मादभावो बाह्यार्थस्यैत्येवं प्रत्यवस्थिते योगाचारे पठत्याचार्यः - नाभाव उपलब्धः (ब्र.सू.२-२-२७) न खल्वभावो बाह्यार्थस्य युक्तः । कस्मात् ? उपलब्धेः । उपलभ्यते हि प्रतिप्रत्ययं बाह्योऽर्थः स्तम्भकुड्यादिः । न चोपलभ्य- मानस्यैवाभावो युक्तः । यथा हि कश्चिद्भुञ्जान एव भुजिसिद्धां तृप्तिञ्चानुभवन् ब्रूयात् नाहं\nभुञ्जेः, न च तृप्यामि इति, तद्वत् इन्द्रियसन्निकर्षेण स्वयमुपलभमान एव बाह्यमर्थम्, नाहमुपलभे, न च सोऽस्ति इति ब्रुवन् कथमुपादेयवचनस्स्यात् । ननु नाहमेवं ब्रवीमि, नैवार्थमुपलभ इति; किन्तु उपलब्धिव्यतिरिक्तं नोपलभे इति ब्रवीमि । बाढमेवं ब्रवीषि; ['निरङ्कुशत्वात् ते तुण्डस्य । न तु युक्त्युपेतं ब्रवीषि । यत उपलब्धिव्यतिरेकोऽपि बलादर्थस्योपगन्तव्यः'] उपलब्धेरेव । न हि कश्चिदुपलब्धिमेव स्तम्भः कुड्यं वा इत्युपलभते । उपलब्धिविषयत्वेनैव स्तम्भकुड्यादीन् सर्वे लौकिकाः उपलभन्ते । ननु बाह्यस्यार्थस्यासम्भव उक्तः न प्रमाणप्रवृत्त्यप्रवृत्तिपूर्वकौ हि सम्भवासम्भवौ; न तु सम्भवासम्भवपूर्विके प्रमाणप्रवृत्त्यप्रवृत्ती । यत्र यद्धि प्रत्यक्षादीनाम् अन्यतमेनापि प्रमाणेनोपलभ्यते, तत् सम्भवति । यत्तु न केनचित् अप्युपलभ्यते, तन्न सम्भवति । इह तु यथास्वं सर्वैरेव प्रमाणेः बाह्योऽर्थो उपलभ्यमानः कथम् ; न सम्भवतीत्युच्यते । यदुक्तम् - स्वप्नादिप्रत्ययवत् जागरितप्रत्यया अपि स्वेनैव बाह्यार्थेन भवेयुः प्रत्ययत्वाविशेषादिति, तत्राह, वैधर्म्याच्च न स्वप्नादिवत् (ब्र.सू.२-२-२८) । न स्वप्नादिवत् जागरितप्रत्यया भवितुमर्हन्ति । कस्मात्? वैधर्म्यात् । किं पुनर्वैधर्म्यम् ? \"बाधाबाधौ । बाध्यते हि स्वप्नोपलब्धं वस्तु प्रबुद्धस्य मिथ्यैव मयोपलब्धो महाजनसमागमः न ह्यस्ति\nमहाजनसमागमः । निद्रादूनं तु मे मनो बभूव । तेनैषा भ्रान्तिरुद्धभूव इति । एवं मायादिष्वपि भवति यथायथं बाधः । नैवं जागरितोपलब्धं स्तम्भादि कस्याञ्चिदप्यवस्थायां बाध्यते । तत्रैवं सति न शक्यते वक्तुम् , मिथ्या जागरितोपलब्धिः, उपलब्धित्वात्\nस्वप्नोपलब्धिवत् इति उभयोरन्तरं स्वयमनुभवता । न च स्वानुभवापलापः प्राज्ञमानिभिर्युक्तः कर्तुम् । तस्मात् विज्ञानव्यतिरिक्तो बाह्यार्थोऽबाधितोऽभ्युपगन्तव्यः इति । एवमेव सूत्रं व्याकुर्वतां परेषां प्रपञ्चमिथ्यात्ववादः कथं सङ्गच्छते । विरोधात् । ननु न विरोधः । ज्ञानार्थयोरभेदो योगाचाराभिमतः । वयं तु भेदमङ्गीकृत्य अर्थमिथ्यात्वं ब्रूम इति चेन्न - अर्थमिथ्यात्वस्यैव योगाचाराभिमतत्वात् । अन्यथा ज्ञानमिथ्यात्वार्थसत्यत्वयोः अन्यतरप्रसङ्गात् । ननु अर्थतुच्छत्वं तदभिमतम्। वयं तु तन्निरारोनानिर्वाच्यत्वं ब्रूम इति चेत् - तुच्छत्वमिति किमप्रतीतत्वं विवक्षितम्; उत प्रतीतत्वेऽपि बाधार्हत्वम् न तावदप्रतीतत्वं योगाचाराभिमतम्। सहोपलम्भनियमस्य तेरुच्यमानत्वात् । द्वितीये तु शब्दवैषम्यमेव तेषां युष्माकञ्च । प्रतीतत्वे सति बाधार्हत्वस्योभयाभिमतत्वात् । अस्तु वा किञ्चिद्वैषम्यं भवतां ग्रन्थेष्वन्यग्रन्थात्, तदानीमपि सूत्रं विरुद्धम्; कारणदोषबाधक- प्रत्यययोरनिर्वाच्यपक्षेऽपि उपाधित्वोपपत्तेरविशिष्टत्वात् । न हि अनिर्वाच्यपक्षास्पर्शी कश्चिदुपाधिः सूत्रितः, व्याख्यातश्च । अत एतत्सूत्रे स्वव्याख्यानविरोधोऽपि परेषां दुस्तरः । अथ - एतत् स्वप्नस्य कारणदोषबाधकप्रत्ययाभ्यां वैधर्म्यमन्वारुह्य उक्तम् । न च स्वप्नज्ञानानां निर्विषयत्वम् ; प्रत्ययसामान्यस्य निर्विषयत्वासम्भवात् । अतो ज्ञानत्वहेतुः विरुद्धश्च इत्याह आचार्यः - न भावोऽनुपलब्धेः (ब्र.सू.२-२-२९) केवलस्यार्थशून्यस्य ज्ञानस्य न भावः सम्भवति । कुतः? क्वचिदप्यनुपलब्धेः । न ह्यकर्तृकस्याकर्मकस्य वा ज्ञानस्य क्वचिदप्युपलब्धिः । स्वप्रज्ञानादिष्वपि ईश्वरसृष्टपदार्थानां सत्त्वात् नार्थशून्यत्वमिति ख्यातिनिरूपणभाष्ये प्रतिपादितम् । किञ्च सर्वेषां ज्ञानानामर्थशून्यत्वे, भवद्भिः साध्योऽप्यर्य़ो न सिद्ध्यति, निरालम्बनानुमानज्ञानस्यापि अर्थशून्यत्वात् । तस्यार्थवत्त्वे ज्ञानत्वस्य तत्र अनेकान्तिकत्वात् सुतराम् अर्थशून्यत्वासिद्धिरेवेति स्थितम् । एवमस्मिन्नधिकरणे ज्ञानातिरिक्तविषयासत्त्वनिरासेन विषयाश्रयशून्यज्ञाननिरासेन च प्रपश्चमिथ्यात्वं निरस्तम् । अथ सर्वशून्यवादनिरासेनापि प्रपञ्चमिथ्यात्वं निरस्यति आचार्यः - अत्र सर्वशून्यवादी माध्यमिकः प्रत्यवतिष्ठते - शून्यवाद एव हि सुगतमतकाष्ठा । शिष्यबुद्धियोग्यतानुगुण्येनार्थाभ्युपगमादिना क्षणिकत्वादय उक्ताः । विज्ञानं बाह्यार्थाश्च न\nसन्ति । शून्यमेव तत्त्वम् । अभावापत्तिरेव च मोक्षः इत्येव बुद्धस्याभिप्रायः । तदेव हि युक्तम् । शून्यस्य अहेतुसाध्यतया स्वतस्सिद्धेः । सत एव हि हेतुरन्वेषणीयः । तच्च सत् भावादभावाच्च नोत्पद्यते । तत्र भावात् तावत् न कस्यचिदप्युत्पत्तिर्दृष्टा । न हि घटादिः अनुपमृदिते पिण्डादिके जायते । नापि अभावादुत्पत्तिः सम्भवति । नष्टे पिण्डादिके ह्यभावादुत्पद्यमानं घटादिकं अभावात्मकमेव स्यात् । तथा स्वतः परतश्चोत्पत्तिर्न सम्भवति । स्वतः स्वोत्पत्तौ आत्माश्रयदोषप्रसङ्गात् । प्रयोजनाभावाच्च । परतः परोत्पत्तौ परत्वाविशेषात् सर्वेषां सर्वेभ्य उत्पत्तिप्रसङ्गः । जन्माभावादेव विनाशस्याप्यभावः । अतः शून्यमेव तत्त्वम् । अतो जन्मविनाशसदसदादयो भ्रान्तिमात्रम् । न च निरधिष्ठानभ्रमासम्भवात् भ्रमाधिष्ठानं किञ्चित् पारमार्थिकं तत्त्वमाश्रयितव्यम् - दोषदोषाश्रयत्वज्ञातृत्वाद्यपारमार्थ्येऽपि भ्रमोपपत्तिवत् अधिष्ठानापारमार्थ्येऽपि भ्रमोपपत्तेः । अतः शून्यमेव तत्त्वम् - इति प्राप्ते उच्यते - सर्वथाऽनुपपत्तेश्च (ब्र.सू.२-२-३०) । सर्वथाऽनुपपत्तेः सर्वशून्यत्वञ्च भवदभिप्रेतं न सम्भवति । किं भवान्, सर्वं सदिति प्रतिजानीतेव, असदिति वा, अन्यथा वा? सर्वथाऽपि तवाभिप्रेतं तुच्छत्वं न सम्भवति । लोके भावाभावशब्दयोः तत्प्रतीत्योश्च विद्यमानस्यैव वस्तुनोऽवस्थाविशेषगोचरत्वस्य लाघवन्यायसिद्धत्वात् । अतः,सर्वं शून्यम् इति प्रतिजानता, सर्वं सदिति प्रतिजानतेव, सर्वस्य विद्यमानस्यावस्थाविशेषयोगितैव प्रतिज्ञाता भवतीति भवदभिमता तुच्छता न कुतश्चिदपि संभवति । किञ्च कुतश्चित् प्रमाणात् शून्यत्वमुपलभ्यशून्यत्वं सिषाधयिषता तस्य प्रमाणस्य सत्त्वमभ्युपेतम्, तस्यासत्त्वे तु सर्वं सत्यं स्यादिति सर्वथा सर्वशून्यत्वञ्चानुपपन्नमिति हि स्थितम् ।\n[प्रपज्ञमिथ्यात्वखण्डनम्]\nनन्वत्र निरस्तं तुच्छत्वमेव; न मिथ्यात्वमिति चेन्न । प्रपञ्चमिथ्यात्वरूपविषयस्य तत्साधकप्रमाणस्य च सत्यत्वमिथ्यात्वविकल्पेषु सर्वथा प्रपञ्चमिथ्यात्वासिद्ध्या प्रमाणप्रमेयदौःस्थ्यरूपसर्वथानुपपत्तिन्यायसाम्यात् । निरूपितञ्चैतत् व्यासार्यैः जिज्ञासाधिकरणे प्रपञ्चमिथ्यात्वानुमाननिरासभाष्यव्याख्यानावसरे । तुच्छत्वव्यावृत्तमिथ्यात्वस्य दुर्नि- रूपितत्त्वाच्च । तथाहि - न तावत् भवदभिमतं मिथ्यात्वं प्रतीतत्वे सति बाध्यत्वम् शशशृङ्गादेरपि प्रतीत्यादेरविशेषात् । शब्दज्ञानानुपाती वस्तुशून्यो विकल्पः (यो.द.१-९) इति हि योगसूत्रम्। यदि शशशृङ्गादिर्न प्रतीयते, तर्हि त्वया एतदनुयुक्तेन वक्तव्यम् - तदप्रतीतम्, ख्यातेर्नासत् इति व्यतिरेकदृष्टान्तभूमितया त्वया कथं निर्दिष्टमिति । अथ यदि प्रत्यक्षप्रतीतत्वं विवक्षितम्, तर्ह्यनुमानादिप्रतीतस्यामिथ्यात्वप्रसङ्गः । यदि तु प्रमाणप्रतीतत्वं विवक्षितम्, तर्हि बाध्यत्वव्याघातः । अत एव न प्रतिपन्नोपाधौ बाध्यत्वं मिथ्यात्वम् शृङ्गादिप्रति- पत्त्युपाधौ शशादावेव शृङ्गाभावसत्त्वात् । न च स्वसमानाधिकरणाभावप्रतियोगित्वं मिथ्यात्वम् घटाद्यधिकरणदेशकालयोः तदभावस्य व्याघातात् । यत्तु घटाद्यधिकरणे स्वापसमाध्योः तदप्रतीत्या तत्र तदभावसिद्धिरिति - तदप्याशामात्रम् । तदानीं सत्स्वपि घटादिषु ज्ञानप्रसरद्वाराणा मिन्द्रियाणामुपसंहारेण ज्ञानस्य विषयसम्बन्धाभावादेव तदप्रतीत्युपपत्त्या ततस्तदभावासिद्धेः । अत एव सदसदनिर्वचनीयत्वं मिथ्यात्वमित्यपि प्रत्युक्तम् । असत्त्वेनैव निर्वचनीयस्य मिथ्यार्थस्य सदसदनिर्वचनीयत्वायोगात् । एतेन सत्तात्रयभेदकल्पनाऽपि सुदूरनिरस्ता । पारमार्थिकसत्त्वासत्त्वाभ्यामेव सर्वव्यवहारोपपत्तौ व्यावहारिकप्रातिभासिकसत्तयोः कल्पनागौरवहतत्वात् । अप्रामाणिकत्वाच्च । यदप्यधिष्ठानपारमार्थ्याङ्गीकारात् शून्यवादवैलक्षण्यं मृषावादस्येति, तदपि मृषावाद एव । सर्वजगदध्यास अधिष्ठानभूतस्याविद्याशबलस्य तैः पारमार्थ्यानङ्गीकारात् । तैः परमार्थतयाऽङ्गीकृतस्य तु कस्यचिच्छुद्धस्य जगदध्यासानधिष्ठानत्वात् । सर्वप्रमाणाविषयस्य तस्य शशविषाणादिसमानयोगक्षेमत्वाच्च । ननु न तस्य शशविषाणसमानयोगक्षेमत्वम्; द्वे वाव ब्रह्मणो रूपे मूर्तञ्चामूर्तञ्च (बृ.उ.४-३-१) इत्यारभ्योपन्यस्तस्य मूर्तामूर्तादिरूपस्य, सर्वस्य च नेति नेति (बृ.उ.४-३-६) इति निषेधेन सर्वनिषेधाधिकरणत्वेन श्रुत्यैव परिशेषित्वादिति चेन्न - तस्याः श्रुतेः, प्रकृतैतावत्त्वं हि प्रतिषेधति ततो ब्रवीति च\nभूयः (ब्र.सू.३-२-२१) इति सूत्रोक्तन्यायेन ब्रह्मणः परिच्छेदनिषेधार्थकत्वस्य प्रागेवोपपादितत्त्वात् । प्रमाणान्तराप्राप्तस्य ब्रह्मरूपतया स्वेनैवोक्तस्य सर्वस्य स्वश्रुत्या स्वयमेव निषेधायोगाच्च । न च निर्विशेषस्य मिथ्यात्वे निरधिकरणनिषेधायोगः, मिथ्याभूतस्यैव तस्य निषेधाधिकरणत्वस्य शशविषाणादेरिव परमते सूपपादत्वात् । असतोऽपि हि व्यतिरेकोदारहरणत्वं तेषामिष्टम् । न च निर्विशेषस्य मिथ्यात्वापादकनिषेधशास्त्रमृग्यता । सर्वं शून्यं इति बुद्धागमवचनस्यैव निर्विशेषनिषेधकस्य सुलभत्वात् । न च बुद्धागमस्य अप्रामाण्यं शङ्क्यं सर्वमिथ्यात्ववादिना; आविद्यिकानां वेदानाञ्च अप्रामाण्यस्यैव तदिष्टत्वेन तन्मते प्रमाणभूतवचनस्यैव मृग्यत्वात् । यद्वा; द्वे वाव ब्रह्मणो रूपे इति प्रकृतब्रह्मरूपनिषेधकतया 'तदभिमते' नेति नेति इत्यादिवचनमेव प्रकृतत्वाविशेषात् ब्रह्मापि निषेधतु; नेह नाना\nइत्यादि वा । न च तन्निषेधाधिकरणदौर्घट्यम् । माध्यमिकाभिमतस्य शून्यतत्त्वस्यैव तदध्यासाधिष्ठानत्वनिषेधाधिकरणत्वयोः सम्भवात् । तस्मात् मानान्तराप्राप्तजगत्कारणत्वादि ब्रह्मधर्मप्रतिषेधे ब्रह्म कुतो न प्रतिषिध्येत । ब्रह्मव्यतिरिक्तस्य सर्वस्य स्वरूपतो निषेधे अखण्डार्थवेदान्तवाक्यगतयोग्यताया अपि असत्त्वेन तत्समसत्ताकस्य वाक्यार्थभूतब्रह्मणोऽपि असत्त्वापातात् । प्रपञ्चस्य शशशृङ्गादिवत् निस्स्वरूपत्वापाताच्च । न च - न स्वरूपेण निषेधं ब्रूमः, किन्तु पारमार्थिकत्वाकारेणेति वाच्यम् - स्वरूपस्यानिषेधे अबाध्यत्वलक्षणपारमार्थिकत्व- स्यापि सत्त्वेन तस्यापि निषेधानर्हत्वात् । ननु सत्त्वनिषेध एव स्वरूपनिषेधः । अतः नेह नानास्ति इति सत्त्वनिषेधात् स्वरूपमपि निषिद्धमेव । न च तस्य निस्स्वरूपत्वे शून्यवादाविशेष इति वाच्यम् । ब्रह्मव्यतिरिक्तविषये शून्यवादाविशेषस्य इष्टत्वादिति चेन्न - तर्हि नाभाव उपलब्धेः (ब्र.सू.२-२-२६) इत्यधिकरणविरोधस्य दुर्निरसत्वात् । किञ्च चैत्यवन्दनवाक्यार्थस्येव'; ज्योतिष्टोमेन यजेत स्वर्गकामः इत्यादि वेद- वाक्यार्थस्यापि, नेह नानेति स्वरूपतो निषेधे बौद्धशास्त्रस्येव वेदानामप्यप्रामाण्यं तन्मते दुर्वारम् । न च उभयोः असदर्थत्वाविशेषेऽपि ज्योतिष्टोमेन इति वाक्यार्थस्य बौद्धाभिमतसांवृतिकसत्यत्वस्थानाभिषिक्तव्यावहारिकसत्यत्वस्याभ्युपगतत्वात् चैत्यवन्दनवाक्ये तस्याप्यभावाद्वैषम्यमिति वाच्यम् । व्यावहारिकत्वस्य आपातप्रतिपन्नत्वे सति यौक्तिकनिरूपणासहत्वरूपतया तादृशसत्त्वस्य यथावस्थितार्थरूपत्वासम्भवेन तद्विशिष्टार्थप्रतिपादकवेदानामप्रामाण्यस्य अकामेनापि अङ्गीकरणीयत्वात् । अपि च, नेह नानास्ति इति प्रपञ्चसत्तानिषेधपक्षे व्यवहारसिद्धाया एव तस्याः निषेध्यत्वेन तथाविधव्यावहारिकप्रातिभासिकसत्तानिषेधपरत्वमेवास्याः श्रुतेः वक्तव्यम् । ततश्च परैः प्रपञ्चे पारमार्थिकसत्ताया अनङ्गीकारे सत्तात्रयशून्यस्य तस्य तुच्छत्वमेवापतति इति परेषां बौद्धवैषम्यं दुर्वचम् । न च, नेह घटोऽस्ति इति वाक्येन पारमार्थिकसत्तैव निषिध्यताम् इति वाच्यम्; नेह घटोऽस्ति इति वाक्येऽपि लोकप्रसिद्धिसत्त्वस्यैव निषेद्धं युक्ततया सत्त्वान्तरनिषेधस्यासम्भवात् । इतरथा नेह नानास्ति इत्यस्याः श्रुतेरप्रसक्त- प्रतिषेधतापातात् । उक्तञ्चाभियुक्तैः - वेदोऽनृतो बुद्धकृतागमोऽनृतः\nप्रामाण्यमेतस्य च तस्य चानृतम् ।\nबोद्धानृतो बुद्धिफले तथाऽनृते\nयूयज्ञ बौद्धाश्च समानसंसदः ॥ इति । 'इत्यलं' प्रसक्तानुप्रसक्त्या । प्रकृतमनुसरामः ॥ १९ ॥"
                            }
                        ]
                    },
                    {
                        "verse_number": 63,
                        "original_text": "[ब्रह्मस्वरूपम्] एकधैवानुद्रष्टव्यम् एतदप्रमेयं ध्रुवम् । विरजः पर आकाशात् अज आत्मा महान् ध्रुवः ॥ २० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एकधैवानुद्रष्टव्यम् । अप्रमेयम् - अपरिच्छेद्यं ध्रुवम् - निश्चलं एतत्-\nसर्वभूतात्मभूतं ब्रह्म एकधैव - एकत्वेनैव अनु - श्रवणादेः 'पश्चात् द्रष्टव्यमित्यर्थः । व्यासार्यैस्तु एकधैवानुद्रष्टव्यम् । केषाञ्चित् स्वनिष्ठत्वं ब्रह्मान्यपरतन्त्रत्वं वा न मन्तव्यम्; अपि तु परमात्मप्रकारतया' एकरूपमेव द्रष्टव्यमित्यर्थ इत्युक्तम् । नेह नानास्ति किञ्चन\nइत्यत्रापि, अब्रह्मात्मकनानात्वं निषिध्यत इत्यत्युक्तम् । तदपि युक्तमेव; मदुक्तमपि, एकार्थपर्यवसायित्वात् द्वयोरपीति द्रष्टव्यम् । विरजःपर इति । विरजः - रागादिदोषरहितः आकाशात् - अव्याकृताकाशादपि परः । तस्यापि कारणभूत इत्यर्थः । ध्रुवः - स्थिरः । अनाशीत्यर्थः । 'अजः' - उत्पत्तिरहितः । एवम्भूतो महानात्मा ॥ २० ॥"
                            }
                        ]
                    },
                    {
                        "verse_number": 64,
                        "original_text": "तमेव धीरो विज्ञाय प्रज्ञां कुर्वीत ब्राह्मणः । नानुध्यायाद्वहून् शब्दान् वाचो विग्लापनँ हि तत् ॥ इति ॥ २१ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- तमेव...... ब्राह्मणः । तादृशमात्मानं धीरः प्रज्ञाशाली विज्ञाय - श्रवणमननाभ्यां ज्ञात्वा प्रज्ञां निदिध्यासनं कुर्वीत इत्यर्थः । अत्र ब्राह्मणग्रहणं द्विजातेरुपलक्षणम् । यद्वा, ब्रह्माधीत इति ब्राह्मणः - अधीतवेद इत्यर्थः । नानुध्यायान् बहून् शब्दान् - बहून् शब्दान् ब्रह्मगुणानुवर्णनरहितान् नानुध्यायात् न चिन्तयेत् इत्यर्थः । तत्र प्रयोजनं ब्रह्मविदः नास्तीति हेतुमाह - वाचो विग्लापनं हि तत् । तत् - अब्रह्मगुणवर्णनादिकशब्दानुध्यानादिकं हि वाचो विग्लापनं - विग्लानिसाधनम् , श्रमैक- फलकमित्यर्थः । इतिर्मन्त्रसमाप्तौ ॥ २१ ॥"
                            }
                        ]
                    },
                    {
                        "verse_number": 65,
                        "original_text": "स वा एष महानज आत्मा, योऽयं विज्ञानमयः प्राणेषु य एषोऽन्तर्हृदय आकाशस्तस्मिञ्छेत्ते, सर्वस्य वशी सर्वस्येशानः सर्वस्याधिपतिः, स न साधुना कर्मणा भूयान् , नो एवासाधुना कनीयान् एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदाय । तमेतं वेदानुवचनेन ब्राहाणा विविदिषन्ति यज्ञेन दानेन तपसाऽनाशकेन । एतमेव विदित्वा मुनिर्भवति । एतमेव प्रव्राजिनो लोकमिच्छन्तः प्रव्रजन्ति । एतद्ध स्म वै तत् पूर्वे विद्वाँसः प्रजां न कामयन्ते, किं प्रजया करिष्यामो येषां नोऽयमात्माऽयं लोक इति । ते ह स्म पुत्रेषणायाश्च वित्तैषणायश्च लोकेषणायाश्च व्युत्थयाथ भिक्षाचर्य चरन्ति । या ह्येव पुत्रैषणा सा वित्तैषणा था वित्तैषणा सा लोकैषणा उभे ह्येते एषणे एव भवतः । स एष नेति नेत्यात्मा अगृह्यो न हि गृह्यते, अशीयो न हि शीर्यते, असङ्गो न हि सज्ज्यते, असितो न व्यथते न रिष्यति । एतमु हैवेते न तरत इत्यत; पापम् अकरवमित्यतः कल्याणमकरवमित्युभे इहैवैष एते तरति नैनं कृताकृते तपतः ॥ २२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स वा एष...... शेते । स एषः - प्राङ्निर्दिष्टः अज आत्मा - अज आत्मा\nमहान् ध्रुवः इति योऽयं निर्दिष्ट आत्मा, 'अयम्', कतम, आत्मा योऽयं विज्ञानमयः प्राणेषु\nहृद्यन्तर्ज्योतिः (बृ.उ.६-३-७) इति पूर्वनिर्दिष्टो यः तस्मिन् - जीवात्मनि शेते । तदन्तर्यामितया वर्तत इत्यर्थः । अत एवोत्तरत्र, आत्मन्येवात्मानं पश्यति इति वक्ष्यति । अत्र हृद्यन्तः इत्यस्य व्याख्यानं य एषोऽन्तर्हृदय इति । ज्योतिः इत्यस्य व्याख्यानम् आकाश इति; ज्योतिराकाश\nशब्दयोः प्रकाशकत्वार्थकत्वेनैकार्थकत्वात् । अतोऽत्राकाशशब्दो जीवपर एव । ननु कामादीतरत्र तत्र चायतनादिभ्यः (ब्र.सू.३-३-३८) इत्यधिकरणे, वाजसनेयके तु आकाशे शयानस्य वशित्वादिश्रवणात् तस्य शयानस्य परमात्मत्वे सति तदाधाराभिधायिनः आकाशशब्दस्य, तस्यान्ते सुषिरं सूक्ष्मम् (तै.आ.१०-११-२) (महा.न.उ.११-९) इति हृदयान्तर्गतस्य सुषिरशब्द वाच्यस्याकाशस्य अभिधायकत्वमवगम्यते' इति भाष्ये श्रुतप्रकाशिकायां च 'अत्राकाश' शब्दस्य भूताकाशपरत्वं समर्थितमिति प्रतीयते । अतः तद्विरुद्धमिदमिति चेत् - मैवम् । दहरोऽस्मिन्नन्तर आकाशः (८-१-१) इति छान्दोग्यगताकाशशब्दस्यैव अत्रत्याकाशशब्दस्य परमात्मपरत्वं नास्ति इत्यत्रैव 'भाष्यादितात्पर्यम् । केचित्तु - ‘भाष्यानुरोधात् अन्तर्हृदये यो भूताकाशः, तत्र विज्ञानमयः महानात्मा शेते 'इत्यर्थः । अस्मिन् प्रकरणे, प्राज्ञेनात्मना संपरिष्वक्तः (बृ.उ.६-३-२१) प्राज्ञेनात्मनाऽन्वारूढः (बृ.उ.६-३-३५) इति सुषुप्त्युत्क्रान्त्योः जीवपरमात्मप्रभेद प्रतिपादनेन' विज्ञानमयशब्दनिर्दिष्टस्य जीवस्य, महतश्च परमात्मनः अभेदासम्भवात् विज्ञानमयशब्देन तच्छरीरकः परमात्मैवाभिधीयते । महद्भूतमनन्तमपारं विज्ञानघन एवैतेभ्यो भूतेभ्यस्समुत्थाय\nतान्येवानुविनश्यति (बृ.उ.४-४-१२) इति मैत्रेयी ब्राह्मणोक्तरीत्या विज्ञानमयशब्दस्य, अवस्थितेरिति काशकृत्स्नः (ब्र.सू.१-४-२२) सूत्रोक्तन्यायेनात्रान्तर्यामिपरत्वम् इत्याहुः । केचित्तु - योऽयं विज्ञानमयः इत्यत्र कतम आत्मा योऽयं विज्ञानमयः, (बृ.उ.६-३-७) इति पूर्वनिर्दिष्टजीवस्य 'प्रत्यभिज्ञालेशेन ग्रहणं न सम्भवति; तस्य महानज इत्युक्तमहत्त्वादि असम्भवात् । अपि तु विज्ञानमय इति साक्षादेव परमात्मनो निर्देशः - इत्याहुः । तमेव मुमुक्षूपास्यं विशिनष्टि - सर्वस्य वशी सर्वस्येशानः सर्वस्याधिपतिः ।\nसर्वस्य ब्रह्मरुद्रादेः वशी । सर्वो ह्यस्य वशे वर्तते । उक्तं च, एतस्य वा अक्षरस्य प्रशासने\nगार्गि सूर्याचन्द्रमसौ विधृतौ तिष्ठतः (बृ.उ.५-८-८) इत्यादि । अतश्च प्रशासनेन धारकत्व- लक्षणमात्मत्वमुक्तं भवति । सर्वस्येशानः इत्यनेन नियन्तृत्वलक्षणमात्मत्वम् । सर्वस्याधि - पतिः इति शेषित्वलक्षणमात्मत्वमुक्तमिति द्रष्टव्यम् । इदं च छान्दोग्यदहरविद्यावाक्यप्रतिपन्न- सत्य कामत्वादीनामपि' उपलक्षणम् । उक्तं च भाष्ये, 'वशित्वादयश्च वाजसनेयके श्रुताः छान्दोग्यश्रुतस्य गुणाष्टकान्यतमभूतस्य सत्यसङ्कल्पत्वस्य विशेषा एवेति सत्यसङ्कल्पत्व- सहचारिणां सत्यकामत्वादीनामपहतपाप्मत्वपर्यन्तानां सद्भावमवगमयन्ति इति । स न...... कनीयान् । साध्वसाधुकर्मकृतोत्कर्षापकर्षशून्य इत्यर्थः । एष सर्वेश्वरः - असंभेदाय । सर्वेश्वरः - सर्वनियन्ता । भूतानां - प्राणिनाम् अधिपतिः\nशेषी । 'भूतानां पालः रक्षकः । एषां सर्वेषां लोकानाम् असंभेदाय - असाङ्कर्याय विधरणः- - धारकः 'सेतुरप्येवमेव'। अनेनेश्वरेण सेतुना अविधार्यमाणाश्चेत् इमे लोकाः, निर्मर्यादा भवेयुरिति भावः ॥ अत्र ब्रह्मप्रकरणोपक्रमे, आत्मैवेदमग्र आसीत् पुरुषविधः इति 'देवताविशेषस्य' नारायणस्यैव प्रस्तुतत्वादिह तस्यैव सर्वेश्वरत्वादिकथनमिति न देवतान्तराणामवकाश इति द्रष्टव्यम् । इदञ्च वाक्यं गुणोपसंहारपादे चिन्तितम् य एषोऽन्तहृदय आकाशः तस्मिन् शेते\nसर्वस्य वशी सर्वस्येशानः (बृ.उ.४-२-३) इति आकाशशयानत्ववशित्वादिगुणविशिष्ट- तयोपास्यः छान्दोग्यदहरविद्याप्रतिपादितापहतपाप्मत्वादिगुणाष्टकविशिष्टाकाशाद्भिन्नः । अतो रूपभेदात् विद्याभेद इति पूर्वपक्षे प्राप्तेऽभिधीयते - कामादीतरत्र तत्र चायतनादिभ्यः । (व.सू.३-३-३८) तत्र चेतरत्र च स्थलद्वयेऽपि कामादिविशिष्टं ब्रह्मैवोपास्यम् । \"हृदयायतनत्वसेतुविधरणत्वादिभिः' विद्यैक्यप्रत्यभिज्ञानात् । वाजसनेयकश्रुतवशित्वादीनां छान्दोग्यश्रुतसत्यसङ्कल्पत्वविततिरूपतया रूपभेदाभावात् । परं ज्योतिरुपसम्पद्य स्वेन\nरूपेणाभिनिष्पद्यते (छां.उ.८-१२-२) इति, अभयं वै ब्रह्म भवति (बृ.उ.६-४-२५) इति चोभयत्रापि ब्रह्मप्राप्तिरूपफलसंयोगाविशेषाच्च । इयांस्तु विशेषः - छान्दोग्ये दहराकाशे परमात्म-धर्मसद्भावात् आकाशशब्दितस्य परमात्मत्त्वम् न भूताकाशत्वम् । वाजसनेयके तु आकाशे शयाने एव परमात्मलिङ्गसद्भावात् शयानस्यैव परमात्मत्वम् आकाशस्य तु भूताकाशत्वमिति । ननु नेह नानास्ति किञ्चन, एकधैवानुद्रष्टव्यमेतदप्रमेयम्, स एष नेति नेति\nइत्यादि पूर्वोत्तर वाक्यैः निर्गुणमेवेह ब्रह्म प्रतिपाद्यते । छान्दोग्ये तु सगुणम् । अतो निर्गुणसगुणब्रह्मविद्ययोरैक्यासम्भवात् वाजसनेयकश्रुतमोक्षार्थनिर्गुणोपासने \"गुणानां लोप एव इत्यत्राह, आदरादलोपः (ब.सू.३-३-३९) । वाजसनेयकेऽपि; सर्वस्य वशी सर्वस्येशानः, एष सर्वेश्वर एष भूताधिपतिरेष भूतपालः इति भूयोभूयोगुणोपदेशात् गुणेष्वादरः प्रतीयते । अतो वाजसनेयकश्रुतदहरविद्याया अपि सगुणत्वादेव न गुणानां लोपः कार्यः । नेह नाना इत्यादिनिषेधानाम्अब्रह्मात्मकनिषेधपरत्वेन विहितगुणनिषेधपरत्वा- भावात् । ननु छान्दोग्ये, तद्य इहात्मानमनुविद्य व्रजन्त्येतांश्च सत्यान् कामान् तेषां सर्वेषु\nलोकेषु कामचारो भवति (छां.उ.८-१-६) इति छान्दोग्यदहरविद्यायाः सर्वलोककामचार- लक्षणसांसारिकफलसम्बन्धः प्रतीयते । वाजसनेयके तु, अभयं वै ब्रह्म भवति इति मुक्तिफलकत्वम् । अतो नानयोर्विद्ययोः ऐक्यमित्यत्राह उपस्थितेऽतस्तद्वचनात्\n(ब्र.सू.३-३-४०) । उपस्थिते - ब्रह्मोप सम्पन्ने प्रत्यगात्मनि अतः - उपसम्पत्तेरेव हेतोः सर्वलोककामचारः श्रूयते, परं ज्योतिरुपसम्पद्य स्वेन रूपेणाभिनिष्पद्यते । स उत्तमः\nपुरुषः । स तत्र पर्येति, (छां.उ.८-१२-२) । तस्य सर्वेषु लोकेषु कामचारो भवति\n(छां.उ.७-२५-२) इति । सर्वबन्धनविनिर्मुक्त अनुभाव्यफलतया' हि सर्वलोककामचारः श्रूयते; अतः छान्दोग्यगतदहरविद्याऽपि मुक्तिफलैव । अतो न विद्याभेद इति तत्र स्थितम् । एतेन वाजसनेयकगतहार्दविद्या निर्गुणविद्येति वदन्तः परे प्रत्युक्ताः । तथा हि सति छान्दोग्यसगुणहार्दविद्यैक्यसमर्थनस्य च परस्परगुणोपसंहारसमर्थनस्य चासङ्गति- प्रसङ्गात् । न च निर्गुणायामपि विद्यायां ब्रह्मस्तुत्यर्थमेव सगुण विद्यासम्बन्धिगुणोपसंहारः सम्भवतीति वाच्यम् - निर्गुणस्योत्कृष्टस्य परस्य ब्रह्मणः सगुणत्वरूपापकर्षप्रतिपादनेन निन्दाया एव प्रतीयमानतया स्तुतेरप्रतीतेः । अत एव; व्यतिहारो विशिषन्ति (ब्र.सू.३-३-३७) इति सूत्रे 'वस्तुतो निर्गुणस्य ब्रह्मणः सगुणत्वेनोपासनमात्रेण निकर्षो नास्ति; ब्रह्मणो वस्तुतो निर्गुणत्वात्' इति परैरेव सगुणत्वे अपकर्षमङ्गीकृत्य तस्यावास्तवत्वेन परिहारस्य कृतत्वात् । किञ्च लोके हि स्तुतिर्विधेये रुच्युत्पादनेन सप्रयोजना । न चात्र निर्गुणस्य तज्ज्ञानस्य वा विधेयत्वमस्ति । प्रतिपाद्ये न निर्गुणे ब्रह्मणि सगुणत्वप्रतिपादनलक्षणास्तुतिश्च निर्गुणप्रतिपत्तिलक्षणशेषिविरुद्धा । अतः ‘कामादीतरत्र' इत्यधिकरणे परेषां विद्यैक्यगुणोप- संहाराभिलपनं दुरुपपादमिति यत्किञ्चिदेतत् इत्यस्तां तावत् । यच्छेदमुच्यते, निर्गुणवाक्यसन्निधिपठितस्य, सर्वस्य वशी इत्यादिगुणगण समर्पक' वाक्यस्य निषेध्यानुवादकतयैकवाक्यत्वसम्भवे वाक्यभेदेन गुणप्रापकता न युक्तेति, 'तन्न वशीत्वादीनां गुणानामन्यतोऽप्राप्तेः । श्रुतिप्राप्तस्य श्रुत्या निषेधे, अहिंसावाक्यमग्नीषोमीय- हिंसायाः, अग्रहण वाक्यञ्च षोडशीग्रहणस्य, असद्वा इत्यादि वाक्यञ्च ब्रह्मसत्त्वस्य निषेधकं किं न स्यात् । किञ्च मृडमृद' (पा.सू.१-२-७) इत्यादिविधिः, नक्त्वा सेट् (पा.सू.१-२-१८) इत्यादि निषेधस्येव सगुणवाक्येव सगुणवाक्यमेव निर्गुणत्वनिषेधकं किं न स्यात् । न च जगत्कर्तृत्वाक्षिप्तसार्वज्ञ्यादिगुणाः निषेधाय अनूद्यन्त इति वक्तुं शक्यम् - तथा सति जगदारोपाधिष्ठानत्वेन कुसमयसिद्धं ब्रह्मसत्त्वम्, असद्वा इदमग्र आसीत् (तै.आन.७-१) इति निषेद्धम्, सत्यं ज्ञानमनन्तम् (तै.आन.२-१) इत्यनूद्यते ज्ञाननिवर्त्यत्व 'श्रुत्याक्षिप्त विश्वमिथ्यात्वम् नेह नानास्ति इत्यनूद्यते - विश्वं सत्यं मघवाना इति वाक्येन प्रतिषेद्धमिति किं न स्यात् । सत्यत्वं हि मिथ्यात्वप्रतिषेध एव । अत्मैवेदं सर्वम् इति वाक्यप्राप्तो जीवब्रह्माभेदः तत्त्वमसि (छां.उ.६-८-७) इत्यनूद्यते, द्वा सुपर्णा । (मुं.उ.३-१-१) इति निषेद्धमिति च किं न स्यात् । नेह नानास्ति किञ्चन इति वाक्ये किञ्चन इत्यनेनैव निषेध्यसमर्पणस्य सिद्धतया निषेध्यसमर्पणाय, एष सर्वेश्वरः इत्यादीनामनपेक्षितत्त्वाच्च । न हि, न सुरां पिबेत् इत्यत्र निषेध्यसमर्पणाय, सुरां पिबेत् इति वाक्यान्तरमपेक्षितम् । वशित्वादीनां निषेधार्थमनुवादे स न साधुना कर्मणा भूयान् इति निषेध्यानां कर्मकृतोत्कर्षादीनामिव ब्रह्मणि तेषां' व्यावहारिकसत्यत्वस्याप्यभावप्रसङ्गात् । यच्छेदमुच्यते - सगुणनिर्गुणवाक्यविरोधे परत्वेन निर्गुणवाक्येनापच्छेदन्यायेन सगुणवाक्यं बाध्यत इति - तदेतत् सकलजनविदितसामान्यविशेषन्यायानभिज्ञानात् । को हि मीमांसको ब्रूयात् विरोधे शास्त्रयोर्मिथः ।\nएकं प्रमाणमितरत्वप्रमाणं भवेदिति ॥\nलोके हि सामान्यं विशेषेण, सावकाशं निरवकाशेन, नित्यं नैमित्तिकेन, नैमित्तिकं काम्येन, अतिदिष्टमुपदिष्टेन बाध्यमानमपि स्वोचित सत्यवस्तुसमर्पणेन संभावनीयं दृष्टम्; न तु मिथ्याभूतवस्तुविषयकतया । ततश्च सगुणवाक्यस्य मिथ्याभूतवस्तुविषय- समर्पणेन संभावनां कुर्वन् कथं नोपहास्यः । अतोऽत्रापच्छेदनयानवतारादुत्सर्गापवादनयेन निषेधस्य विशिष्य विहितेतर- गुण विषयत्वस्य॑ वक्तव्यत्वात् उपाध्यनुक्तिपूर्वकमुक्तानां, गुणानां निरुपाधिकत्वस्य स्वतः प्राप्तत्वात्, स्वाभाविकी ज्ञानबलक्रिया च (श्वे.उ.६-८) इति स्वाभाविकत्वश्रुतेः, नान्यो\nहेतुर्विद्यत ईशनाय इति ईश्वरत्वस्याहेतुकत्वश्रवणात् सत्यः सोऽस्य महिमा इति च,\nसत्यकामा इति च तेषां गुणानां सत्यत्वस्यापि प्रतिपादनात् तेषां मानान्तराप्राप्तानां निषेधार्थमनुवाद इत्यप्यसम्भवात् ; क्वचिद्गुणानामुपास्यत्वश्रवणमात्रेणासत्यत्वे- उत्तरंस्मिस्तापनीये शैब्यप्रश्ऽथ काठके ।\nमाण्डूक्यादौ च सर्वत्र 'निर्गुणोपास्तिरीतिरितां ॥\nइति परैरप्युपास्यत्वेनाभ्युपगतस्य निर्गुणस्याप्यसत्यत्वप्रसङ्गाच्च, यः सर्वज्ञस्सर्ववित्\n(मुं.उ.१-१-९) इति स्वरूपोपदेशपरवाक्येषु उपासनाविध्यश्रवणेऽपि गुणानां श्रवणाच्च, तमेवं विद्वानमृत इह भवति (तै.आ.३-१-३) इति सगुणज्ञानस्य मोक्षहेतुत्वश्रवणेन च गुणानां सत्यत्वमवश्याभ्युपगन्तव्यम् । गुणनिषेधश्रुतयस्तु अध्यात्मशास्त्रे गुणशब्दवाच्यत्वेन प्रसिद्धसत्त्वादिगुणनिषेधपरा इत्येव अभ्युपगन्तव्यम् । कस्मादुच्यते ब्रह्मेति । बृहन्तो ह्यस्मिन् गुणाः\nन हि तस्य गुणाः सर्वे सर्वैर्मुनिगणैरपि ।\nवक्तुं शक्या वियुक्तस्य सत्त्वाद्यैरखिलैर्गुणैः ॥\nनान्तं गुणानां गच्छन्ति तेनानन्तोऽयमीरितः ।\nतवानन्तगुणस्यापि षडेव प्रथमे गुणाः ॥\nवर्षायुतैर्यस्य गुणाः न शक्या वक्तुं समेतैरपि सर्वलोकैः ।\nमहात्मनः शंखचक्रासिपाणेर्विष्णोर्जिष्णोर्वसुदेवात्मजस्य ॥\nचतुर्मुखायुर्यदि कोटिवक्त्रो भवेन्नरः क्वापि विशुद्धचेताः ।\nस ते गुणानामयुतैकदेशं वदेन्न वा देववर प्रसीद ॥\nयथा रत्नानि जलधेरसंख्येयानि पुत्रक ।\nतथा गुणा ह्यनन्तस्य असङ्खेया महात्मनः ॥\nइषुक्षयान्निवर्तन्ते नान्तरिक्षक्षितिक्षयात् ।\nमतिक्षयान्निवर्तन्ते न गोविन्दगुणक्षयात् ॥\nसमस्तकल्याणगुणात्मकोऽसौ स्वशक्तिलेशाद्धृतभूतसर्गः ।\nइच्छागृहीताभिमतोरुदेह संसाधिताशेषजगद्धितोऽसौ ॥\nतेजोबलैश्वर्यमहावबोधसुवीर्यशक्त्यादिगुणैकराशिः ।\nपरः पराणां सकल न यत्र क्लेशादयः सन्ति परावरेशे ॥ (वि.पु.६-५-८५)\nइत्यादिप्रमाणानामनाञ्जस्यमेव परमते । उक्तञ्च वरदाचार्यैः - यद्ब्रह्मणो गुणशरीरविकारभेद -\nकर्मादिगोचरविधिप्रतिषेधवाचः ।\nअन्योन्यभिन्नविषया न विरोधगन्धं -\nअर्हन्ति तन्न विधयः प्रतिषेधबाध्याः ॥ (त.सा.६१) इति । अनयैव दिशा अन्तर्यामिब्राह्मणादिषु, य आत्मनि तिष्ठन् (बृ.उ.मा.पा.५-७-२२,२६) इत्यादिवाक्यैर्जीवब्रह्मणोः नियन्तृनियाम्यभावलक्षणस्य भेदस्य विहितत्वात् निषेधस्य तदितरविषयत्वस्यैव युक्तत्वात्, समस्तहेयरहितस्य ब्रह्मणः हेयाश्रय जीवैक्यस्यायुक्तत्वात् हेयस्यापारमार्थेऽपि तस्य निरसनीयतया हेयत्वस्यावर्जनीयत्वात्। तत्प्रतिभटतयोक्तस्य ब्रह्मणः तत्सम्बन्धार्हवस्त्वैक्यासंभवात्, सर्वज्ञस्य ब्रह्मणः स्वसङ्कल्पेन स्वगतहेयस्य तद्विषयविभ्रमस्य वोपादानायोगात्, असर्वज्ञत्वे सर्वज्ञश्रुतिविरोधात् सर्वशक्तेः स्वगतहेयानि- वारकत्वायोगात्, अशक्तत्वस्य सर्वशक्तित्वश्रुतिविरोधेन अभ्युपगमानहत्वात्, श्रुतिबलादेव विरुद्धयोरपि अविरोधाभ्युपगमे मीमांसानैरर्थक्यप्रसङ्गात् पृथगात्मानं प्रेरितारं च मत्वा\n(श्वे.उ.१-६) इति पृथक्त्वज्ञानस्य मोक्षहेतुत्वावेदनात्, यस्मात् क्षरमतीतोऽहम् (भ.गी.१५-१८) इत्युक्तवैलक्षण्यज्ञानवत एव, असंमूढः स मर्त्येषु (भ.गी.१०-३) इत्यसंमूढत्वप्रतिपादनात्ः जीवब्रह्मणोर्नियन्तृनियाम्यभावलक्षणभेदस्य मानान्तराप्राप्तत्वात् विहितस्य निषेधायोगात्। उपासनार्थत्वाश्रयणस्य, अथ योऽन्यां देवतामुपास्ते (बृ.उ.३-४-१०) इति वाक्यप्रतिपन्नैक्येऽपि सम्भवात्, ऐक्यस्य स्वरूपोपदेशवाक्यप्रतिपन्नत्ववत् स्वरूपोपदेशपरान्तर्यामि-ब्राह्मण- प्रतिपाद्यत्वस्य नियन्तृनियाम्यभावलक्षणभेदेऽपि सत्त्वाच्च भेदनिषेधश्रुतयस्तु पृथक्सिद्धत्व- लक्षणाब्रह्मात्मकभेदनिषेधपरा इत्येव स्थितमित्यलं प्रसक्तानुप्रसक्तया । प्रक्तमनुसरामः ॥ तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन । तम् - ईदृशं परमात्मानं वेदानुवचनेन - वेदाध्ययनेन, 'यज्ञेन', अनाशकेन - अनशन- लक्षणेन तपसा च ब्राह्मणाः ज्ञातुमिच्छन्तीत्यर्थः । आशः - अशनम् । भावे घञ् । अनाशः - अनशनम् । 'स्वार्थे कः । तच्च अशनं कामानशनात्मकम् ; न तु सर्वात्मनाऽनशनम्; देहपातप्रसङ्गात् । यद्वा, न विद्यते आशा फलेषु यस्य तदनाशम् । स्वार्थे कप्रत्ययः । अनाशकम् । तादृशेन तपसा । फलाभिसन्धिरहितेनेति यावत् । अश्वेन जिगमिषति, असिना जिघांसति इत्यादौ अश्वादेः सन् प्रत्ययप्रकृत्यर्थीभूतगमनादिसाधनत्वप्रतिपादन- दर्शनात् इहापि वेदनसाधनत्वमेव प्रतिपाद्यते; न तु विविदिषासाधनत्वम् । यद्यपि प्रकृतिप्रत्ययार्थयोः प्रत्ययार्थस्य प्राधान्यमित्युत्सर्गः तथाऽपि अश्वेन जिगमिषति इत्यादौ सन्नन्तप्रयोगस्थले प्रकृत्यर्थप्राधान्यस्यैव व्युत्पत्तिसिद्धत्वात् अत्रापि प्रकृत्यर्थीभूत- वेदनसाधनत्वमेव वेदानुवचनादीनां तृतीयया प्रतिपाद्यत इति द्रष्टव्यम् ।\n[अग्नीन्धनाद्यधिकरणम्]\nइदञ्च तृतीयाध्याये अङ्गपादे चिन्तितम् । तत्र हि ऊर्ध्वरेतसो यज्ञाद्यभावात् तदङ्गिका विद्या न संभवतीति पूर्वपक्षे प्राप्ते, एतमेव प्रव्राजिनो लोकमिच्छन्तः प्रव्रजन्ति । यदिच्छन्तो ब्रह्मचर्यं चरन्ति, ये चेमेऽरण्ये श्रद्धा तप इत्युपासते (छां.उ.५-१०-१) इत्यादि- वाक्यैरूर्ध्वरेतस्सु ब्रह्मविद्यायाः प्रमाणप्रतिपन्नत्वात् तेषु विद्या अग्नयाधानलक्षणाग्नीन्धन- पूर्वकाग्निहोत्राद्यनपेक्षेति अत एव चाग्नीन्धनाद्यनपेक्षा (ब्र.सू.३-४-२५) इति सूत्रे स्थितत्वात् गृहस्थेष्वपि ब्रह्मविद्या अग्नीन्धनाद्यनपेक्षैव । न च विविदिषा वाक्यवत्' यज्ञादीनां तादर्थ्य- प्रतीतिरिति वाच्यम् - तेन वाक्येन यज्ञादिकर्मणां विविदिषार्थत्वोपलम्भेऽपि विद्यार्थत्वा- प्रतीतेरिति पूर्वपक्षे प्राप्ते उच्यते - सर्वापेक्षा च यज्ञादिश्रुतेः अश्ववत् (ब्र.सू.३-४-२६) । यथा गमनसाधनभूतो अश्वः परिकरबन्धसापेक्षः, तथा गृहस्थेषु विद्या यज्ञादिसर्वकर्मापेक्षैवः तमेतं वेदानुवचनेन ब्राह्मणाः विविदिषन्ति यज्ञेन इति श्रुतेः अश्वेन जिगमिषति\nइत्यादि सन्नन्तप्रयोगे प्रकृत्यर्थभूतगमनसाधनत्वप्रतीतिदर्शनेन यज्ञेन विविदिषन्ति इत्यत्राऽपि यज्ञादौ वेदनसाधनत्वस्यैव प्रतीतेरिति स्थितम् । तथा तत्रैव पादे; यावज्जीवमग्निहोत्रं जुहोति इति नित्यतया विहितानाम् अग्रिहोत्रादीनाम् अनित्यकामनाविषयब्रह्मविद्यार्थत्वे नित्यानित्यसंयोगविरोधात् आश्रमकर्मापेक्षया विद्यार्थानि कर्माणि भिन्नानि इति पूर्वपक्षे प्राप्ते - यथैकस्यैव खदिरत्वस्य, खादिरो यूपो भवति, खादिरं वीर्यकामस्य यूपं कुर्यात् इति वचनद्वयेन क्रतौ फले च पृथग्विनियोगदर्शनात् क्रत्वर्थतया नित्यस्यापि खदिरत्वस्यानित्यकामनाविषयवीर्यार्थत्वा विरोधः, तद्वत् यावज्जीवमग्निहोत्रं जुहोति इति नित्यतया अग्निहोत्रादीनां विहितत्वात् आश्रमकर्मत्वमप्यस्ति; विविदिषावाक्येन विद्यासहकारितया विहितत्त्वात् विद्यार्थत्वमप्यस्तीति स्थापितम् , विहितत्वाच्चाश्रमकर्मापि (ब्र.सू.३-४-३२) सहकारित्वेन च (ब्र.सू.३-४-३३) इति सूत्राभ्याम् । ननु इह यथा कुण्डपायिनामयने, मासमग्निहोत्रं जुहोति (वि.७-३-१४) इति श्रुतं मासाग्निहोत्रं नैयमिकाग्निहोत्रात् भिद्यते, तथा विविदिषावाक्येन विद्यार्थतया विधीयमानं नित्यादग्निहोत्रादेरन्यदेवास्तु । तत्राह - सर्वथाऽपि त एवोभयलिङ्गात् (ब्र.सू.३-४-३४) विद्यार्थत्वे, आश्रमार्थत्वेऽपि त एव यज्ञादयः प्रतिपत्तव्याः । उभयत्र यज्ञादिशब्दैः प्रत्यभिज्ञाप्यमानत्वरूपलिङ्गात् । यज्ञेन इत्यादिशब्दैः प्रसिद्धयज्ञादिविलक्षणयज्ञादिविधाने तस्य द्रव्यदेवताद्यभावे अरूपत्वप्रसङ्गात् , तत्सद्भावे च देवतोद्देशेन द्रव्यत्यागत्वरूपयज्ञशब्द- प्रवृत्तिनिमित्तेन यज्ञशब्दमुख्यार्थतया , मासाग्निहोत्रवत् गौण्या वृत्त्या कर्मान्तर विधीयते\nइति वक्तुमशक्यत्वात् न तन्न्याय इह प्रवर्तते । अतः, यज्ञोऽध्ययनं दानमितिप्रथमः यज्ञानां जपयज्ञोऽस्मि (भ.गी.१०-२५) भोक्तारं यज्ञतपसाम् (भ.गी.५-२९) इत्यादिष्विव प्रसिद्धयज्ञपरत्वमेव युक्तम् । अनभिभवञ्च दर्शयति (ब्र.सू.३-४-३५) । धर्मेण पापमपनुदति (तै.आ.१०-६३-१) इत्यादिश्रुतिश्च तानेव यज्ञादिधर्मान् निर्दिश्य तैर्विद्याया अनभिभवं पापकर्मभिरुत्पत्ति- प्रतिबन्धाभावं दर्शयति । ततश्च प्रसिद्धस्यैव अग्निहोत्रादेः धर्मस्य विद्योत्पत्तिप्रतिबन्धकपापापनोदहेतुत्वात् तस्यैव विद्याङ्गत्वम् इति स्थितम् ।\n[विधुराधिकरणविचारः]\nतथा- तत्रैव -अनाश्रमिणां विधुरादीनामाश्रमधर्माभावात् तदङ्गिका विद्या न सम्भवतीति पूर्वपक्षे प्राप्ते उच्यते - अन्तरा चापि तु तद्दृष्टेः । (ब्र.सू.३-४-३६) तुशब्दः पक्ष व्यावर्तकः । चशब्दोऽवधारणे । आश्रमान् अन्तरा वर्तमानानां अनाश्रमिणामिति यावत् । तेषामपि विद्यायामधिकारोऽस्त्येव । तादृशानामपि भीष्मरैक्वसंवर्तादीनां ब्रह्मविद्यादर्शनात्, यज्ञेन दानेन तपसाऽनाशकेन इति आश्रमानियतदानतप आदिभिरपि विद्यानुग्रहस्य श्रुतत्वात् । अपि स्मर्यते (ब्र.सू.३-४-३७) । जप्येनापि च संसिद्ध्येत् ब्राह्मणो नात्र संशयः\n(म.स्मृ.२-८७) इति हि स्मर्यते । संसिद्ध्येत् - जपाद्यनुगृहीतया विद्यया सिद्धो भवतीत्यर्थः । विशेषानुग्रहश्च (ब्र.सू.३-४-३८) । तपसा ब्रह्मचर्येण श्रद्धया विद्ययाऽऽत्मानम्\nअन्विष्याऽऽदित्यमभिजयन्ते (प्र.उ.१-१०) इति आश्रमानियततप आदि धर्मविशेषैरनुग्रहः श्रूयते । अतस्वितरज्ज्यायो लिङ्गाच्च । (ब्र.सू.३-४-३९) तुशब्दोऽवधारणे । अतः - अनाश्रमित्वादितरत् । अनाश्रमित्वम् आपद्विषयम् । शक्तस्य तु आश्रमित्वमेवोपादेयम् । भूयोधर्मकाल्पधर्मकयोः अतुल्यकारित्वात् । लिङ्गाच्च । लिङ्गं हि स्मृतिः । स्मर्यते हि अनाश्रमी न तिष्ठेत्तु दिनमेकमपि द्विजः । (द.स्मृ.१-१०) इति । असति वैराग्ये दारालाभः आपत्, सति वैराग्ये सन्न्यासस्वीकारसम्भवात् । न च अविरक्तस्य ब्रह्मविद्याधिकारः कथमुच्यते इति शङ्क्यम् - अग्निहोत्राद्यनुतिष्ठासयादारपरिग्रहरागसंभवेऽपि दारादिषु भोग्यतातिशयबुद्धिकृतरागाभावेन ब्रह्मविद्याधिकारसम्भवात् । देहान्तरोपभोग्य- ब्रह्मव्यतिरिक्तफलाशा भावेन मुमुक्षौपयिकवैराग्यसम्भवाच्च, एवमेव व्यासार्यैरुक्तत्वाच्च, न दोषः । इत्थं स्थितम् । प्रकृतमनुसरामः । एतमेव विदित्वा मुनिर्भवति । एतमेव - आत्मानं विदित्वा मुनिः - मननशीलः योगी भवति; नान्यमित्यर्थः । एतमेव...... प्रव्रजन्ति । लोक्यत इति लोकः । एतमेव लोकं परमात्मानमिच्छन्तः सन्न्यासिनः सन्न्यस्यन्तीत्यर्थः । एतमेव इत्यवधारणात् लोकान्तरेप्सूनां पारिव्राज्ये नाधिकार इति गम्यते । न हि गङ्गाद्वारं प्रतिपित्सुः काशीवासी पूर्वाभिमुखो याति । एतद्धस्म...... न कामयन्ते । हस्म वै इति प्रसिद्धौ । तदेतद्विद्वांसः\nएतादृशब्रह्मविदः पूर्वे प्रजां न कामयन्ते । तत्र हेतुं तदभिसन्धिमाह किं प्रजया - लोक इति । प्रजासाध्योऽयं लोकोऽपि येषामस्माकं अयमात्मा - परमात्मैव, एतल्लोकसाध्यस्य सुखानुभवस्य परमात्मानुभवाम्बुधिलवकणिकायमानत्वात् । अतः एतादृशे परमात्मनि लब्धे ते वयम् एतल्लोकक्षुद्रफलसाधनभूतथा प्रजया किं करिष्याम इति प्रजां पूर्वे ब्रह्मविदो म कामयन्त इत्यर्थः । ते ह स्म...... एष भवतः । इदञ्च कहोलब्राह्मणे व्याख्यातम्। स एष नेति नेत्यात्मा...... न रिष्यति । एतदपि पाक् व्याकृतम् । एतमु हैवैते - इत्युभे । अतः - देहयात्रादिलक्षणात् प्रकृताद्धेतोः पापमकार्षम्, कल्याणं - पुण्यम् अकरवम् इति द्वे एते - चिन्ते एतम् - उक्तलक्षणब्रह्मविदं नैव तरतः -न प्राप्नुत इत्यर्थः । तत्र हेतुमाह - इहैवैष एते तरति । यस्माद्धैतोः इहैव - अस्मिन्नेव लोके वसन् एषः - उक्तब्रवित् एते - पुण्यं च पापं च तोर्णवान् इत्यर्थः । तत्र हेतुः नेनं कृताकृते तपतः । एनं - हि ब्रह्मविदं कृताकृते - सुकृतदुष्कृते फलसम्बन्धिनं कर्तुं न प्रभवत इत्यर्थः । एवमेवंविदि पापं कर्म निश्लिष्यते इत्यश्लेषश्रवणादिति भावः ॥ २२ ॥"
                            }
                        ]
                    },
                    {
                        "verse_number": 66,
                        "original_text": "तदेतदृचाभ्युक्तम् - एष नित्यो महिमा ब्राह्मणस्य न वर्धते कर्मणा नो कनीयान् । तस्येव स्यात् पदवित् तं विदित्वा न लिप्यते कर्मणा पापकेन ॥ इति । तस्मादेवंविच्छान्तो दान्त उपरतस्तितिक्षुः समाहितो भूत्वा आत्मन्येवात्मानं पश्यति, सर्वमात्मानं पश्यति । नैनं पाप्मा तरति, सर्वं पाप्मानं तरति, नैनं पाप्मा तपति, सर्वं पाप्मानं तपति, विपापो विरजोऽविचिकित्सो ब्राह्मणो भवति । एष ब्रह्मलोकः सम्राडिति होवाच याज्ञवल्क्यः । सोऽहं भगवते विदेहान् ददामि, मां चापि सह दास्यायेति ॥ २३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदेतदृचाऽभ्युक्तम् । तदेतत् - पुण्यपापसन्तरणम् अभिमुखीकृत्य ऋचा\nउक्तमित्यर्थः । तामेव ऋचं पठति एष नित्यो महिमा ब्राह्मणस्य । ब्राह्मणस्य - ब्रह्मविदः य एष महिमा, स नित्यः - ब्रह्मज्ञानानन्तरं यावदात्मभावितया अनुवर्तत इत्यर्थः । कोऽसौ महिमा इत्यत्राह-न वर्धते..... पदवित् । तस्य - ब्रह्मणः पदवित् - पद्यत इति पदं स्वरूपम् - ब्रह्मस्वरूपविदेव कर्मणा न वर्धते, कर्मणा कनीयांश्च न स्यात् । 'पुण्यपाप- लक्षण'कर्मकृतोत्कर्षापकर्षशून्यः स्यादित्यर्थः, 'उक्तब्रह्मविन्महिमज्ञानस्य' फलमाह - तं विदित्वा न लिप्यते कर्मणा पापकेन । तं - ब्रह्मविन्महिमानं 'विदित्वा' नरः पापकेन कर्मणा न लिप्यते इत्यर्थः । तस्मादेवंवित्...... पश्यति । तस्मात् - ब्रह्मविदः एवंविधमहिमशालित्वात् एवंवित् - शास्रजन्यज्ञानवान् शान्तः - शमः अन्तरिन्द्रियनियमनरूपः दान्तः- दमः बहिरिन्द्रियनियमनरूपः । उपरतिः निषिद्धकाम्यादिषु कर्मसूपरतिः । तितिक्षा-\nक्षमा । समाहितः - समाहितचित्त इत्यर्थः । एवंरूपस्सन् आत्मनि - जीवात्मनि आत्मानं - परमात्मानं तदन्तर्यामिणं पश्यति - पश्येदित्यर्थः । भाष्यादिषु कोशेषु आत्मन्येवात्मानं\nपश्येत् इति पाठो दृश्यते । अतः पाठद्वैविध्यमत्र द्रष्टव्यम् । किञ्च सर्वमात्मानं पश्यति । आत्मानं - परमात्मानं सर्वं - सर्वशरीरकञ्च पश्यति - पश्येदित्यर्थः । इदञ्च वाक्यं तृतीयाध्याये अङ्गपादे चिन्तितम् । तत्र हि गृहस्थस्य बाह्याभ्यन्तर- करणव्यापाररूपकर्मानुष्ठानस्याऽऽवश्यकत्वात् , शमादीनाञ्च तद्विपरीतत्वात् नानुष्ठेयमिति प्राप्ते उच्यते - शमदमाद्युपेतः स्यात् तथापि तु तद्विधेस्तदङ्गतया तेषामवश्यानुष्ठेयत्वात्\n(ब्र.सू.३-४-२७) । तथाऽपि - गृहस्थस्य कर्मानुष्ठानावश्यकत्वेऽपि गृहस्थः शमदमाद्युपेतः स्यात् । शान्तो दान्त उपरतस्तितिक्षुस्समाहितो भूत्वाऽऽत्मन्येव आत्मानं पश्यति इति विद्याङ्गतया शमादीनां विधानात् । अशान्तचित्तस्य चित्तविक्षेपेण विद्यानिष्पत्त्यसंभवेन दृष्टार्थतया अनुष्ठेयत्वाच्च । न च कर्मणां शमादीनाञ्च विरोधः; भिन्नविषयत्वात्। विहितेषु\nकरणव्यापारः ; इतरेषु तदुपरमरूपशमः इति । न च करणव्यापाररूपकर्मसु वर्तमानस्य वासनानुवृत्त्या शमादिकं न सम्भवतीति वाच्यम् । परमपुरुषाराधनरूपकर्मणां वासनोच्छेद एव हेतुत्वादिति स्थितम् । प्रकृतमनुसरामः ॥ नैनं पाप्मा तरति, सर्वं पाप्मानं तरति । एनं ब्रह्मविदं पाप्मा - - पुण्यपापलक्षणं कर्म न तरति - न प्राप्नोति । अयं तु ब्रह्मवित् सर्वं पाप्मानं तरति - सर्वपापातिगो भवतीत्यर्थः । नैनं पाप्मा तपतिः सर्वं पाप्मानं तपति । एनं - ब्रह्मविदं पाप्मा न तपति - न बाधते । अयमेव सर्वं पाप्मानं ज्ञानाग्निना तपति - दहतीत्यर्थः । विपापो विरजोऽविचिकित्सो ब्राह्मणो भवति । विपापः - पापशून्यः विरजः - विरागः अविचिकित्सः - संशयशून्यः - भिद्यते हृदयग्रन्थिश्छिद्यन्ते सर्वसंशयाः (मुं.उ.२-२-९) इत्युक्तेः - ब्राह्मणः - ब्रह्मविद्भवतीत्यर्थः । अत्र ब्राह्मण इति पश्चात् निर्दिष्टस्यापि ब्राह्मण शब्दस्यौचित्याद् उद्देश्यसमर्पकत्वमेव । ततश्च ब्राह्मणो विपापो विरजोऽविचिकित्सो भवतीत्यर्थः । एष ब्रह्मलोकः - आत्मानं पश्येत् इति द्रष्टव्यतयोक्तो यः, स ब्रह्मलोकः । ब्रह्मैव लोको ब्रह्मलोकः, हे सम्राडिति याज्ञवल्क्य उवाच इत्यर्थः ॥ सोऽयं भगवते विदेहान् ददामि मां चापि सह दास्याय इति । सोऽहम् एवमनुशिष्टब्रह्मवित् यः स्वराज्यं सर्वं भगवते तुभ्यं ददामि; राज्येन सह आत्मानमपि कैङ्कर्याय ददामीति जनक उवाच इत्यर्थः ॥ २३ ॥"
                            }
                        ]
                    },
                    {
                        "verse_number": 67,
                        "original_text": "स वा एष महानज आत्माऽन्नादो वसुदानः । विन्दते वसु य एवं वेद ॥ २४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं जनकयाज्ञवल्क्याख्यायिकायां व्याख्यात आत्मा उपासकानामुपासनभेदेन भुक्तिमुक्तिप्रदः इति श्रुतिराह - स वा एष...... वेद । अन्नादः अन्नदः वसुदानः\nवसुप्रदः । य एवं वेद - अनेनाऽऽकारेण ब्रह्मोपासीनः विन्दते वसु - अन्नं वसु च लभते इत्यर्थः । इदश्च तृतीयाध्याये उभयलिङ्गपादे चिन्तितम् । तत्र हि ऐहिकामुष्मिकं शास्त्रीयं फलं कर्मण एव स्यात् । तस्य फलसाधनत्वश्रवणादिति पूर्वपक्षे प्राप्तेऽभिधीयते - फलमत\nउपपत्तेः (ब्र.सू.३-२-३७) । कर्मभिराराधितात् अस्मादेव परमपुरुषात् फलम् ; सर्वज्ञस्य सर्वशक्तेः : ब्रह्मणः सेवाराधितराजवत् फलप्रदत्वोपपत्तेः । श्रुतत्वाच्च (ब्र.सू.३-२-३८) । स बा एष महानज आत्माऽन्नादो वसुदानः इति तस्यैव फलप्रदत्वस्य श्रुतत्वात् । पूर्वपक्षमाह धर्मं जैमिनिरत एव । (ब्र.सू.३-२-३९) यागदानाख्यधर्ममेव जैमिनिः फलप्रदं मन्यते । अत एव उपपत्तेः शास्त्राच्च । कृष्यादीनां फलसाधनत्त्ववत् यागदानादीनां विनश्वराणामपि अपूर्वद्वारेण फलसाधनत्वोपपत्तेः, यजेत स्वर्गकामः इति विधिप्रत्ययेन प्रकृत्यर्थ- यागस्यैव फलसाधनत्वावगमात् । पूर्वं तु बादरायणो हेतुव्यपदेशात् (ब्र.सू.३-२-४०) बादरायणस्त्वाचार्यः पूर्वोक्तमेव परमात्मनः फलप्रदत्वं मन्यते, हेतुयपदेशात् यज देवपूजायाम् (धा.पा.१००२) इति प्रीतिहेतुत्ववाचिना पूजाशब्देन यागस्य देवताप्रीतिहेतुत्वव्यपदेशात्, स एवैनं भूतिं\nगमयति इत्यादिकर्मविधिशेषवाक्येषु कर्माराधितदेवताया एव (यागादेः) प्रीतिहेतुत्वावगमात्, अहं हि सर्वयज्ञानां भोक्ता च प्रभुरेव च (भ.गी.९-२४) इति फलप्रदायित्वलक्षणप्रभुत्वस्य परमात्मन्येव स्मृतत्वात् । आशुविनश्यतः कर्मणो विधिवाक्यश्रुतकालान्तरभाविफल- साधनत्वनिर्वाहाय द्वारापेक्षायां वाक्यशेषप्रतिपन्नदेवताप्रीतिरूपद्वारपरित्यागेन आत्मसमवेता- दृष्टरूपद्वारपरिकल्पनस्यानुचितत्वात् कर्मप्रीतिः परमात्मैव फलप्रद इति स्थितम् । प्रकृतमनुसरामः ॥ २४ ॥"
                            }
                        ]
                    },
                    {
                        "verse_number": 68,
                        "original_text": "स वा एष महानज आत्माऽजरोऽमृतोऽभयो ब्रह्म । अभयं वै ब्रह्म । अभयं हि वै ब्रह्म भवति, य एवं वेद ॥ २५ ॥ ॥ इति षष्टाध्याये चतुर्थब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. स वा एष महानज...... ब्रह्म । स एष महानात्मा - परमात्मा जन्मजरामरणशून्यः अमृतः - असंसारी, अत एव भयशून्यः । एवम्भूतोऽयमात्मा ब्रह्म - निरतिशयबृहदि(न्नि)त्यर्थः । तत्र हेतुमाह - अभयं वै ब्रह्म । अमृतमभयमेतद्ब्रह्म इति निरुपाधिकाभयत्वाश्रयस्य परब्रह्मत्वप्रसिद्धेरिति भावः । तज्ज्ञानस्य फलमाह - अभयं हि वै ब्रह्मभवति य एवं वेद । ब्रह्म भवति - आविर्भूतब्राह्मरूपो भवतीत्यर्थः । शिष्टं स्पष्टम् ॥ २५ ॥ ॥ इति षष्ठाऽध्याये चतुर्थब्राह्मण प्रकाशिका ॥"
                            }
                        ]
                    },
                    {
                        "verse_number": 69,
                        "original_text": "षष्ठाध्याये पञ्चमं ब्राह्मणम् द्वितीयमैत्रेयीब्राह्मणम् \n[याज्ञवल्क्यवृत्तान्तः] अथ ह याज्ञवल्क्यस्य द्वे भार्ये बभूवतुमैत्रेयी च कात्यायनी च । तयोर्ह मैत्रेयी ब्रह्मवादिनी बभूव; 'स्त्रीप्रज्ञैव' तर्हि कात्यायनी । अथ ह याज्ञवल्क्यः अन्यद्वृत्तमुपाकरिष्यन् ॥१॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ मैत्रेयीब्राह्मणं चतुर्थवदिहापि किञ्चिन्न्यूनातिरिक्तपदविशेषोपेतमारभ्यते । ननु किमर्थोऽस्य पठितस्य मैत्रेयीब्राह्मणस्य पुनः पाठः? उच्यते । पूर्वं याज्ञवल्क्यः प्रविव्रजिषायां मैत्रेय्यै आत्मतत्त्वमुपदिश्य पारिव्राज्याय प्रवृत्तः स्ववैराग्यमान्द्यं दृष्ट्वा कञ्चित्कालं धनार्जनं कृत्वा गृह एव अनिषिद्धान् कामान् अनुभूय निष्पन्नदृढवैराग्योऽथ प्रविव्रजिषुः पुनर्गृहकृत्यव्यापृतचित्ततया विस्मृतात्मतत्त्वायै मैत्रेय्यै पुनरुपदेष्टुमारभते । अनया चाख्यायिकया 'वैराग्यमान्द्ये सति संन्यासे अनधिकार इति प्रदर्शितं भवति । अत्र विशेषपदानि व्याकुर्मः । यद्वा 'मैत्रेयीब्राह्मणस्य एतदध्यायेन एकार्थत्वप्रदर्शनाय पुनरप्यारम्भ' 'इति' द्रष्टव्यम् । अथ ह याज्ञवल्क्यस्य...... बभूव । तयोर्हि मध्ये मैत्रेयी ब्रह्मवादिनी बभूव-\n'ब्रह्मवदनशीला' बभूव इत्यर्थः । स्रीप्रज्ञैव तर्हि कात्यायनी । तर्हि - तस्मिन् काले कात्यायनी स्त्रीप्रज्ञैव - स्त्रीणां या उचिता गृहव्यापारविषया प्रज्ञा, तादृक् प्रज्ञावत्येव बभूवेत्यर्थः । अथ ह याज्ञवल्क्योऽन्यद् वृत्तमुपाकरिष्यन् । अन्यत् वृत्तं - गार्हस्थ्याद्विलक्षणं तुर्याश्रममुपाश्रयिष्यन् इत्यर्थः ॥ १ ॥"
                            }
                        ]
                    },
                    {
                        "verse_number": 70,
                        "original_text": "[मैत्रेयी - याज्ञवल्क्यसंवादः] मैत्रेयीति होवाच याज्ञवल्क्यः प्रव्रजिष्यन् वा अरेऽहमस्मात् स्थानादस्मि । हन्त तेऽनया कात्यायन्याऽन्तं करवाणीति ॥ २ ॥ \nसा होवाच मैत्रेयी, 'यन्नु म इयं भगोः सर्वा पृथिवी वित्तेन पूर्णा स्यात् स्यां न्वहं तेनामृताऽऽहो३ नेति नेति होवाच याज्ञवल्क्यो यथैवोपकरणवतां जीवितम्। तथैव ते जीवितँ स्यादमृतत्वस्य तु नाशाऽस्ति वित्तेनेति ॥ ३ ॥ \nसा होवाच मैत्रेयी, 'येनाहं नामृता स्याम्, किमहं तेन कुर्याम् । यदेव भगवान् वेत्थ तदेव मे ब्रूहीति ॥ ४ ॥ \nस होवाच याज्ञवल्क्यः प्रिया वै खलु नो भवती सती प्रियमवृधद्धन्त तर्हि भवत्येतद्व्याख्यास्यामि ते व्याचक्षाणस्य तु मे निदिध्यासस्वेति ॥ ५ ॥ \nस होवाच न वा अरे पत्युः कामाय पतिः प्रियो भवति; आत्मनस्तु कामाय पतिः प्रियो भवति । न वा अरे जायायै कामाय जाया प्रिया भवति । आत्मनस्तु कामाय जाया प्रिया भवति । न वा अरे पुत्राणां कामाय पुत्राः प्रिया भवन्ति; आत्मनस्तु कामाय पुत्राः प्रिया भवन्ति । न वा अरे वित्तस्य कामाय वित्तं प्रियं भवति; आत्मनस्तु कामाय वित्तं प्रियं भवति । [न वा अरे पशूनां कामाय पशवः प्रिया भवन्ति; आत्मनस्तु कामाय पशवः प्रिया भवन्ति ।] न वा अरे ब्रह्मणः कामाय ब्रह्म प्रियं भवति; आत्मनस्तु कामाय ब्रह्म प्रियं भवति । न वा अरे क्षत्रस्य कामाव क्षत्रं प्रियं भवति; आत्मनस्तु कामाय क्षत्रं प्रियं भवति । न वा अरे लोकानां कामाय लोकाः प्रिया भवन्ति; आत्मनस्तु कामाय लोकाः प्रिया भवन्ति । न वा अरे देवानां कामाय देवाः प्रिया भवन्ति; आत्मनस्तु कामाय देवाः प्रिया भवन्ति । [न वा अरे वेदानां कामाय वेदाः प्रिया भवन्ति । आत्मनस्तु कामाय वेदाः प्रिया भवन्ति।]\nन वा अरे भूतानां कामाय भूतानि प्रियाणि भवन्ति । आत्मनस्तु कामाय भूतानि\nप्रियाणि भवन्ति । न वा अरे सर्वस्य कामाय सर्व प्रियं भवति; आत्मनस्तु कामाय सर्वं प्रियं भवति । आत्मा वा अरे द्रष्टव्यः श्रोतव्यो मन्तव्यो निदिध्यासितव्यः । मैत्रेय्यात्मनि खल्वरे दृष्टे श्रुते मते विज्ञात इदँ सर्वं विदितम् ॥ ६ ॥ ब्रह्म तँ परादाद्योऽन्यत्रात्मनो ब्रह्म वेद । क्षत्रं तं परादाद्योऽन्यत्रात्मनः क्षत्रं वेद । लोकास्तं परादुर्योऽन्यत्रात्मनो लोकान् वेद । देवास्तं परादुर्योऽन्यत्रात्मनो देवान् वेद । [वेदास्तं परादुः योऽन्यत्रात्मनो वेदान् वेद ।] भूतानि तं परादुर्योऽन्यत्रात्मनो भूतानि वेद । सर्वं तं परादाद्योऽन्यत्रात्मनः सर्वं वेद । इदं ब्रह्मेदं क्षत्रमिमे लोका इमे देवा [इमे वेदाः] इमानि सर्वाणि भूतानीदँ सर्वं यदयमात्मा ॥ ७ ॥ स यथा दुन्दुभेर्हन्यमानस्य न बाह्याञ्छब्दाञ्छक्रुयाद्ग्रहणाय; दुन्दुभेस्तु ग्रहणेन दुन्दुभ्याघातस्य वा शब्दो गृहीतः ॥ ८ ॥ स यथा [शङ्खस्य ध्मायमानस्य] न बाह्याञ्छब्दाञ्छक्रुयाद्ग्रहणायः शङ्खस्य तु ग्रहणेन शङ्खध्मस्य वा शब्दो गृहीतः ॥ ९ ॥ स यथा वीणायै वाद्यमानायै न बाह्याञ्छब्दाञ्छक्रुयात् ग्रहणाय; वीणायै तु ग्रहणेन वीणावादस्य वा शब्दो गृहीतः ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच याज्ञवल्क्यः प्रिया वै खलु नो भवति सती...... निदिध्यासस्व\nइति । भवति - त्वं नः - अस्माकं प्रिया सती प्रियमेव अवृधत् - वर्धितवतीत्यर्थः । अनुकूलभाषणादिति भावः । धुतादित्वादङ् द्युद्भ्यो लुङि (पा.सू.१-३-९१) इति परस्मैपदम् । अतः तुष्टोऽहं है भवति; अमृतत्वसाधनं जिज्ञासमानायै तुभ्यमेतत् अमृतत्त्वसाधनं व्याख्या- स्यामि । व्याचक्षाणस्य मे वाक्यं निदिध्यासस्व - सावधानं शृणु इत्यर्थः ॥ २-१० ॥"
                            }
                        ]
                    },
                    {
                        "verse_number": 71,
                        "original_text": "स यथार्द्रैधाग्नेरभ्याहित[स्य] पृथग्धूमा विनिश्चरन्त्येवं वा अरेऽस्य महतो भूतस्य निश्वसितमेतद्यदृग्वेदो यजुर्वेदः सामवेदोऽथर्वाङ्गिरस इतिहासः पुराणं विद्या उपनिषदः श्लोकाः सूत्राण्यनुव्याख्यानानि व्याख्यानानि [इष्टँ हुतमाशितं पायितमयञ्च लोकः परश्च लोकः सर्वाणि च भूतानि] अस्यैवैतानि सर्वाणि निःश्वसितानि ॥ ११ ॥ \nस यथा सर्वासामपाँ समुद्र एकायनमेवँ सर्वेषाँ स्पर्शानां त्वगेकायनमेवेँ सर्वेषाँ रसानां जिह्वैकायनमेवँ सर्वेषां गन्धानां नासिके एकायनमेवेँ सर्वेषां रूपाणां चक्षुरेकायनमेवेँ सर्वेषां शब्दानां श्रोत्रमेकायनमेवँ सर्वेषां सङ्कल्पानां मन एकायनमेवँ सर्वासां विद्यानां हृदयमेकायनमेवँ सर्वेषाँ कर्मणां हस्तावेकायनमेवेँ सर्वेषामानन्दानामुपस्थ एकायनमेवँ सर्वेषां विसर्गाणां पायुरेकायनमेवँ सर्वेषामध्वनां पादावेकायनमेवँ सर्वेषां वेदानां वागेकायनम् ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स यथार्द्रैधाग्नेः इत्यादि । इष्टं हुतं - यागहोमादिकर्म । आशितं पायितं\nअन्नपानादि । अयं च लोकः परश्चलोकः - इहलोकपरलोकौ । भोग्य-भोगोपकरण भोगस्थानात्मकः प्रपञ्च इति यावत् ॥ ११-१२ ॥"
                            }
                        ]
                    },
                    {
                        "verse_number": 72,
                        "original_text": "[अमृतत्वसाधनम्]\nस यथा सैन्धवघनोऽनन्तरोऽबाह्यः कृत्स्नो रसघन एव, एवं वा अरेऽयमात्मा-\nऽनन्तरोऽबाह्यः कृत्स्नः प्रज्ञानघन एवैतेभ्यो भूतेभ्यः समुत्थाय तान्येवानुविनश्यति;\nन प्रेत्य संज्ञाऽस्तीत्यरे ब्रवीमि ।\nइति होवाच याज्ञवल्क्यः ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स यथा सैन्धवघन इत्यादि । सैन्धवघनः - लवणखण्डः अनन्तरः- अन्तर्-अवयव-व्यतिरिक्तः अबाह्यः बाह्यावयव-व्यतिरिक्तश् च\nसर्वोऽप्यवयवः यथा रसघनो भवति ।\nअत्र अन्तरो बाह्यश्च रसघन इति वक्तव्ये\nअन्तरत्व-बाह्यत्व-शून्यानां मध्यवर्तिनाम् अपि ग्रहणं यथा स्याद्\nइति अनन्तरोऽबाह्य इति व्यतिरेकमुखेन निर्देशः ।\nएवञ्च सति निरवयवात्म-साधारण्यम् अपि फलितं भवतीति द्रष्टव्यम् ।\nएवम् एवायम् आत्मा सर्वत्र 'प्रज्ञानघनः' स्वरूपतो धर्मतश् च विज्ञान-घन-जीव-शरीरक इत्यर्थः ।\nजीव-परयोः स्व-रूपेण ऐक्याभावात्\nशरीरात्म-भावे इदं सामानाधिकरण्यं द्रष्टव्यम् ।\nअत्र वक्तव्यं सर्वं चतुर्थाध्याय एवोक्तम् ॥ १३ ॥"
                            }
                        ]
                    },
                    {
                        "verse_number": 73,
                        "original_text": "सा होवाच मैत्रेय्यत्रैव भगवान्' मोहान्तम् 'आपीपत् । न वा अहमिमं विजानामीति । स होवाच न वाऽरेऽहं मोहं ब्रवीमि अविनाशी वा अरेऽयमात्माऽ- नुच्छित्तिधर्मा ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अत्रैव मा भगवान्..... आपीपत् । अत्रैव न प्रेत्य संज्ञाऽस्ति इत्यस्मिन्नेवार्थे भगवान् मा - मां मोहान्तं - मोहमध्यम् अपीपत् - प्रापितवान् । ओपेर्णा\nचञ् । मोहमेव दर्शयति-न वा अहमिमं विजानामीति । इमं अर्थमित्यर्थः । अविनाशी वाऽरेऽयमात्माऽनुच्छित्तिधर्मा - अयमात्मा स्वयमविनाशी । अनुच्छित्ति- धर्मा । न विद्यते उच्छित्तिर्यस्य सोऽनुच्छित्तिः । अविनाशीति यावत् । अनुच्छित्तिः धर्मो यस्य सोऽनुच्छित्तिधर्मा । एवं बहुव्रीहिगर्भो बहुव्रीहिः । तस्य ज्ञानलक्षणो धर्मोऽप्यविनाशीत्यर्थः । न तु उच्छित्तेरभावोऽनुच्छित्तिः । स धर्मो यस्येति बहुव्रीहिः । अविनाशी इत्यनेन पौनरुक्तयप्रसङ्गात् इति द्रष्टव्यम् ॥ १४ ॥"
                            }
                        ]
                    },
                    {
                        "verse_number": 74,
                        "original_text": "यत्र हि द्वैतमिव भवति - तदितर इतरं पश्यति, तदितर इतरं जिघ्रति, तदितर इतरँ रसयते; तदितर इतरमभिवदति, तदितर इतरँ शृणोति, तदितर इतरं मनुते, तदितरं इतरँ स्पृशति तदितर इतरं विजानाति । यत्र त्वस्य सर्वमात्मैवाभूत्, तत् केन कं पश्येत्, तत् केन कं जिघ्रेत् तत् केन कँ रसयेत्, तत् केन कँ अभिवदेत्, तत् केन कँ शृणुयात्। तत् केन कँ मन्वीत, तत् केन कँ स्पृशेत्, तत् केन कँ विजानीयात् । येनेदँ सर्वं विजानाति, तँ केन विजानीयात् । स एष नेति नेत्यात्मा । अगृह्यो न हि गृह्यते; अशीर्यों न हि शीर्यते; असङ्गो न हि सज्यते, असितो न व्यथते न रिष्यति । विज्ञातारमरे केन विजानीयादिति । उक्तानुशासनाऽसि मैत्रेय्येतावदरे खल्वमृतत्वमिति होक्त्वा याज्ञवल्क्यो विजहार ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - उक्तानुशासनाऽसि...... विजहार । हे मैत्रेयि! उक्तोपदेष्टव्याऽसि । एतावदेव खलु अमृतत्वार्थिभिः ज्ञेयमित्यर्थः । 'अमृतत्वमिति कारणे' कार्यवाचिशब्द उपचारात् प्रयुक्तः । एवमुक्त्वा याज्ञवल्क्यः विजहार - यथाभिलषितं प्रव्रज्यां कृतवानित्यर्थः ॥ १५ ॥ ॥ इति षष्ठाध्याये पञ्चमब्राह्मण प्रकाशिका ॥"
                            }
                        ]
                    },
                    {
                        "verse_number": 75,
                        "original_text": "षष्ठाध्याये षष्ठं ब्राह्मणम् [वंशब्राह्मणम्]\n[आचार्यशिष्यवंशकथनम्]\nअथ वंशः पोतिमाष्यात् । पोतिमाष्यो गौपवनात् गोपवनः पौतिमाष्यात् पोतिमाष्यो गोपवनात् गौपवनः कौशिकात् कौशिकः कौण्डिन्यात् कौण्डिन्यः शाण्डिल्यात् शाण्डिल्यः कौशिकाञ्च गौतमा गौतमः ॥ १ ॥ \nआग्निवेश्यात्, आग्निवेश्यो गार्ग्यात् 'गार्ग्य । गौतमात् गौतमः सैतवात् सैतवः पाराशर्यायणात् पाराशर्यायणो गार्ग्यायणात् गार्ग्यायणः उद्दालकायनात् उद्दालकायनो जाबालायनात् जाबालायनो माध्यन्दिनायनात् माध्यन्दिनायनः सौकरायणात् सौकरावणः काषायणात् काषायणः सायकायनात् सायकायनः कौशिकायनेः कौशिकायनिः ॥ २ ॥ \nघृतकौशिकात् घृतकौशिकः पाराशर्यायणात् पाराशर्यायणः पाराशर्यात् पाराशर्यो जातूकर्ण्यात् जातूकर्ण्य आसुरायणाच्च यास्काच्च आसुरायणः त्रैवणेः, 'त्रैवणिरो पजन्धने 'रौपजन्धनिरासुरेः आसुरिर्भारद्वाजात् भारद्वाज आत्रेयात् आत्रेयो माण्डेः \"माण्डिर्गौतमात् गौतमो गौतमात् गौतमो वात्स्यात् वात्स्यः शाण्डिल्यात् शाण्डिल्यः केशोर्यात् काप्यात् कैशोर्यः काप्यः कुमारहारितात् कुमारहारितो गालवाद्गालवो विदर्भीकोण्डिन्यात् विदर्भीकोण्डिन्यो वत्सनपातो बाभ्रवात् वत्सनपाद्वाभ्रवः पथस्सौभरात् पन्थाः सौभरोऽयास्यादाङ्गिरसात् अयास्य आङ्गिरसः आभूतेस्त्वाष्ट्रात् आभूतिस्त्वाष्ट्रः विश्वरूपात् त्वाष्ट्राद्विश्वरूपस्त्वाष्ट्रोऽश्विभ्याम् अश्विनौ दधीच आथर्वणात् दध्यङ्ङाथर्वणोऽथर्वणो दैवात् अथर्वादैवो मृत्योः प्राध्वँसनात् मृत्युः प्राध्वँसनः प्रध्वँसनात् प्रध्वँसनः एकर्षेः एकर्षिविप्रचित्तेविप्रचित्तिर्व्यष्टेर्व्यष्टिः सनारोः सनारुः सनातनात् सनातनः सनकात् सनकः परमेष्ठिनः परमेष्ठी ब्रह्मणः । ब्रह्म स्वयम्भु । ब्रह्मणे नमः । ॥ इति षष्ठाध्याये षष्ठं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- पूर्ववदेव वंशब्राह्मणम् । आचार्यवंशकीर्तनस्य मङ्गलत्वान्नान पौनरुक्त्यं शङ्कनीयम् । पौतिमाष्यादिति प्रथमं पञ्चम्युक्तिः ततोऽर्वागपि शिष्यपरम्पराऽस्तीति ज्ञापनार्थम् ॥ १ ॥\n॥ इति षष्ठाऽध्याये षष्ठब्राह्मण प्रकाशिका ॥ ॥ समाप्तश्च षष्ठः अध्यायः ॥"
                            }
                        ]
                    }
                ]
            },
            {
                "title": "Chapter - 5",
                "number": 5,
                "verses": [
                    {
                        "verse_number": 1,
                        "original_text": "बृहदारण्यकोपनिषत् अथ सप्तमोऽध्यायः प्रथमं ब्राह्मणम् [प्रणवप्रशंसा] ओं पूर्णमदः पूर्णमिदं पूर्णात्पूर्णमुदच्यते । पूर्णस्य पूर्णमादाय पूर्णमेवावशिष्यते ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्रणवोपासनां विधित्सन् प्रणवं परोक्षरूपेण स्तौति । पूर्णमदः..... पूर्णमेवावशिष्यते । अदः - परोक्षरूपः परलोकः इदम् - अयं च लोकः पूर्णं - वेदेन पूर्णमित्यर्थः । शब्दप्रभवत्वात् सर्वस्य लोकस्य स भूरिति व्याहरत् स भूमिमसृजत\n(तै.बा.२-२-४) इति लोकानां व्याहृतिप्रभवत्वाम्नानात् । कारणेन च कार्यस्य व्याप्तत्वात् । पूर्णात् पूर्णमुदञ्च्यते । पूर्णात् - पूर्यमाणाल्लोकात् पूर्णं - पूरणकर्तृ उदञ्च्यते\nउद्गतं भवति । अञ्चु गतिपूजनयोः (धा.पा.१८८) कर्मणि प्रत्ययः । उद्गतं भवति - श्रेष्ठं भवतीत्यर्थः । ततश्च पूर्यमाणलोकापेक्षया पूरणकर्तृव्याहृतिरूपः शब्दः उत्कृष्ट इत्यर्थः । पूर्णस्य पूर्णमादाय - पूर्णस्य व्याहृतिव्याप्तस्य लोकस्य पूर्णं - पूरणकर्तृव्याहृतिरूपं वस्तु आदाय - उपसहृंत्य पूर्णमेवावशिष्यते । तस्यापि यत् पूर्णं - पूरयितृ ओङ्कारात्मकं वस्तु, तदेव परिशिष्यत इत्यर्थः । ओङ्कारेण सर्वा वाक् संतृष्णा (छ.उ.२-२३-३) इति श्रुतेः ओङ्कारस्य सर्वव्यापकत्वेव पूर्णत्वात् तदेव कारणं व्याहृत्यादिषु शब्देषु कार्येषु विनष्टेषु परिशिष्यत इत्यर्थः । ओङ्काराद्व्याहृतिर्भवति व्याहृत्या गायत्री भवति इति सर्वशब्दनिदानत्वात् तदेव परिशिष्यत इत्यर्थः । इदं च रुच्युत्पादनाय प्रणवस्तुतिमात्रम् । अन्यथा निमित्तकारणस्य व्याहृत्यादेः कार्यव्यापकत्वासम्भवात् : उपादानभूतस्य भूतपञ्चकस्यैव व्यापकत्वसम्भवात् असामञ्जस्यं स्यादिति द्रष्टव्यम् ॥ १ ॥"
                            }
                        ]
                    },
                    {
                        "verse_number": 2,
                        "original_text": "ओं३ खं ब्रह्म । खं पुराणम् । वायुरं खमिति ह स्याह कौरव्यायणीपुत्रः । वेदोऽयं ब्राह्मणाः विदुर्वेदैनेन यद्वेदितव्यम् ॥ २ ॥ ॥ इति सप्तमाध्याये प्रथमं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ओं खं ब्रह्म । ओकार एव खम् - अपरिच्छिन्नं ब्रह्म इत्यर्थः । ततश्च ओङ्कारे अपरिच्छिन्नब्रह्मोपासनं कर्तव्यमित्यर्थः । खं ब्रह्मेति ब्रह्मविशेषणीभूततयोक्तस्य खशब्दस्य स्वाभिमतमर्थमाह खं पुराणम् - खमित्यनेन न वायुमान् आकाश उच्यते; अपि तु यत् पुराणं देशकालापरिच्छिन्नं परं ब्रह्म, तदेव खसादृश्यात् खमित्युच्यते । खम् - अपरिच्छिन्नमित्यर्थः । वायुरं- खमिति ह स्माह कौरव्यायणीपुत्रः । कौरव्यायणीपुत्रस्तु कश्चन ऋषिः वायुरमेव वायुमदम्बरमेव खं - खशब्देनोच्यते । ततश्चाकाशशरीरकं ब्रह्म प्रणवे अध्यस्योपास्यमित्याह इत्यर्थः । प्रणवे ब्रह्मोपास्यम् इत्यत्र न विवादः । तत्राध्यस्यमानञ्च ब्रह्म अपरिच्छिन्नत्वेन गुणेनोपास्यत्वम्, उत भूताकाश शरीरकत्वेनैवोपास्यमित्यत्रेव विवाद इति भावः । वेदोऽयं ब्राह्मणा विदुः वेदैनेन यद्वेदितव्यम् । यस्मादसौ वेदिता एनेन -\nएतेन ओङ्कारेण यद्यद्वेदितव्यं - ज्ञातव्यम्। तत्तत्सर्वं वेद - जानाति, तस्मादयमेव प्रणवो वेदः, वेदयितृत्वरूपयौगिकार्थस्य पुष्कलत्वात् । इतरेषां तु वेदत्वममुख्यम् इति ब्राह्मणा मन्यन्ते इत्यर्थः ॥ १ ॥ ॥ इति सप्तमाध्याये प्रथमब्राह्मण प्रकाशिका ॥"
                            }
                        ]
                    },
                    {
                        "verse_number": 3,
                        "original_text": "समभाध्याये द्वितीयं ब्राह्मणम् [दमदानदयाशिक्षणम्] \nत्रयाः प्राजापत्याः प्रजापतौ पितरि ब्रह्मचर्यम् ऊषुर्देवा मनुष्या असुराः । उषित्वा ब्रह्मचर्यं देवा ऊचुर्ब्रवीतु नो भवानिति । तेभ्यो हैतदक्षरमुवाच द इति; व्यज्ञासिष्टा३ इति । व्यज्ञासिष्मेति होचुः, दाम्यतेति न आत्थेति । ओमिति होवाच, व्यज्ञासिष्टेति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- त्रयाः प्राजापत्या...... ब्रह्मचर्यमूषुः । त्रयाः त्रिप्रकाराः - द्वित्रिभ्यां\nतयस्यायज्वा (पा. सू.५-२-४३) इति त्रेः परस्य तपस्या (तयपोऽ) यनादेशः । प्राजापत्याः प्रजापतिपुत्राः पितरि प्रजापतौ ब्रह्मचर्यम् ऊषुः - उषितवन्तः । के ते इत्यत्राह - देवा मनुष्या आसुराः । उषित्वा ब्रह्मचर्यं देवा ऊचुः ब्रवीतु नो भवानिति । ब्रवीतु ।\nउपदेष्टव्यमिति शेषः । तेभ्यो हैतदक्षरम् उवाच द इति । व्यज्ञासिष्टा३ इति । तेभ्यो द इत्येतत् अक्षरमुक्त्वा प्रजापतिः किं यूयं व्यज्ञासिष्टा मदभिप्रायं ज्ञातवन्तः किमिति पप्रच्छ इत्यर्थः । व्यज्ञासिष्मेति होचुः । वयं ज्ञातवन्त इति देवाः प्रत्यूचुरित्यर्थः । कथमित्यत्र आहुः - दाम्यतेति न आत्थेति । नः अस्मान् प्रति दाम्यत दान्ता भवत इति खलु आत्थ -वदसि इत्यूचरित्यर्थः । दमेः स्यनि शमादित्वाद्दीर्घः । ओमिति होवाच, व्यज्ञासिष्टेति । ओं सत्यम्, व्यज्ञासिष्टेति प्रजापतिरुवाच इत्यर्थः । ननु कथं द इत्युच्चारणमात्रेण, दाम्यतेति न आत्था इति देवाः प्रत्यपद्यन्त । उच्यते - देवानामैश्चर्य- शालितया भोगप्रावण्येन मदान्धत्वात् स्वदोषं जानतां (देवानां) द शब्दोच्चारणमात्रेण तत्प्रतिपत्तिः सम्भवतीति द्रष्टव्यम् ॥ १ ॥"
                            }
                        ]
                    },
                    {
                        "verse_number": 4,
                        "original_text": "अथ हैनं मनुष्याः ऊचुर्ब्रवीतु नो भवानिति । तेभ्यो हैतदेवाक्षरमुवाच द इति व्यज्ञासिष्टा३ इति । व्यज्ञासिष्मेति होचुर्दत्तेति न आत्थेति । ओमिति होवाच, व्यज्ञासिष्टेति ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ हैनं मनुष्याः...... व्यज्ञासिष्टेति । दत्तेति न आत्थेति । दत्त - दानं कुरुत इत्यर्थः । शिष्टं पूर्ववत् ॥ २ ॥"
                            }
                        ]
                    },
                    {
                        "verse_number": 5,
                        "original_text": "अथ हैनमसुरा ऊचुर्ब्रवीतु नो भवानिति । तेभ्यो हैतदेवाक्षरमुवाच द इति, व्यज्ञासिष्टा३ इति । व्यज्ञासिष्मेति होचुः दयध्वमिति न आत्थेति । ओमिति होवाच, व्यज्ञासिष्टेति । तदेतदेवैषा दैवी वागनुवदति स्तनयित्नुः द द द इति, दाम्यत दत्त दयध्वमिति । तदेतत् त्रयँ शिक्षेद् दमं दानं दयामिति ॥ ३ ॥ ॥ इति सप्तमाध्याये द्वितीयं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -अथ हैनमसुराः...... व्यज्ञासिष्टेति । दयध्वमिति न आत्थेति । दयध्वं - प्राणिषु दयां कुरुत इत्यर्थः । तदेतदेवैषा...... दयध्वमिति । दाम्यत\nदान्ता भवत, दत्त - दानं कुरुत; दयध्वं - दयां कुरुतेति दमदानदयालक्षणं तदेतत् त्रितयं स्तनयित्नुः - मेघः द द द इति दकारत्रयोच्चारणेनानुवदति । सैषा दैवी वाक् ; न तु स्तनयित्नुशब्दमात्रम् । तदेतत् त्रयं शिक्षेद्दमं दानं दयामिति । तस्मादद्यापि दमदानदयालक्षणं धर्मत्रयं शिक्षेत् - उपादद्यात् (उपाददीत?) प्रजापतेरनुशासनमस्माभिः कर्तव्यमित्येवं मतिं कुर्यादित्यर्थः । तथा च स्मृतिः त्रिविधं नरकस्यैतत् द्वारं नाशनमात्मनः ।\nकामः क्रोधस्तथा लोभः तस्मादेतत् त्रयं त्यजेत् ॥ इति । (भ.गी.१६-२१) अस्य विधेः शेषः प्राचीनोऽर्थवादः ॥ ३ ॥ ॥ इति सप्तमाध्याये द्वितीयब्राह्मणप्रकाशिका ॥"
                            }
                        ]
                    },
                    {
                        "verse_number": 6,
                        "original_text": "सारमाध्याये तृतीयं ब्राह्मणम् [हृदयविषयकमुपासनम्] \nएष प्रजापतिर्यद्धृदयमेतद् ब्रह्मैतत् सर्वम् । तदेतत् त्र्यक्षरं हृदयमिति । हृ इत्येकमक्षरम्ः अभिहरन्त्यस्मै स्वाश्चान्ये च य एवं वेद । द इत्येकमक्षरम्। ददत्यस्मै स्वाश्चान्ये च य एवं वेद । यमित्येकमक्षरम् एति स्वर्गं लोकम्, य एवं वेद ॥१॥ ॥ इति सासमाध्याये तृतीयं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं सर्वोपासनाङ्गभूतं दमदानदयालक्षणमर्थत्रयम् उपदिश्य ब्रह्मोपासनाङ्गभूतं हृदयोपासनमाह - एष प्रजापतिर्यद्धृदयमेतत् ब्रह्मेतत् सर्वम् । पूर्वं दमाद्यनुशास्तृत्वेन प्रस्तुतो योऽयं प्रजापतिः सोऽपि हृदयमेव । तदेतत् ब्रह्म - बृहत् । एतत् सर्वम् । पञ्चमाध्याये शाकल्यब्राह्मणोक्तरीत्या हदयस्य सर्वत्वं द्रष्टव्यम् । एवं हृदयस्य प्रजापतित्व- बृहत्त्वसर्वत्वरूपविशेषणविशिष्टतया हृदयोपासनं विधाय उपास्यं हृदयं हदयशब्दनिर्वचनेन स्तौति तदेतत् त्र्यक्षरं हृदयमिति । तत्र प्रत्येकमक्षरार्थान्, तद्वेदनफलानि चाह हृ इत्येकमक्षरम्...... य एवं वेद । हृ इति हृञो' रूपम् । यस्माद्धृदयाय स्वाश्च इन्द्रियाणि च अन्ये च विषयाश्च शब्दादयः स्वं स्वं कार्यम् अभिहरन्ति ...... स्वकार्यं सर्वं तदधीनं कुर्वन्ति । तत्तज्ज्ञानस्य सर्वस्यापि अन्तःकरणादीनत्वादिति भावः । अतो हृदयनाम्नो हृ\nइत्येतदक्षरमिति यो वेद, अस्मै - विदुषे स्वाश्च - ज्ञातयः अन्ये च - सम्बन्धिनो बलिमुपहरन्ति; तत्क्रतुन्यायात् इति भावः । द इति...... वेद । यस्माद्धृद याय स्वाः - इन्द्रियाणि अन्ये च विषयाः स्वं स्वं वीर्यं ददति, अतः दकारोऽस्मिन्नाम्नि निबद्ध इति यो वेद, तस्यापि स्वीयाः (स्वकीयाः), अन्ये च स्यं स्वं वीर्यं प्रयच्छन्तीत्यर्थः । यमिति ...... वेद । इणः गत्यर्थस्य यमित्येतदूपमस्मिन्नानि निबद्ध मिति यो वेद, स स्वर्गं लोकमेति ॥ एवं नामाक्षरनिर्वचनज्ञानादपि ईशं विशिष्टं फलं लभ्यते, किमुत तदुपासनया इति हृदयस्य स्तुतिः कृता भवति ॥१॥ ॥ इति साप्तमाध्याये तृतीयब्राह्मणप्रकाशिका ॥"
                            }
                        ]
                    },
                    {
                        "verse_number": 7,
                        "original_text": "सामाध्याये चतुर्थं ब्राह्मणम् [हृदयब्रह्मोपासनम्] \nतद्वै तदेतदेव तदास सत्यमेव । स यो हैतन्महद्यक्षं प्रथमजं वेद सत्यं ब्रह्मेति, जयति इमान् लोकान्, जित इन्बसावसत् । य एवमेतन्महद्यक्षं प्रथमजं वेद सत्यं ब्रह्मेति । सत्यँ ह्येव ब्रह्म ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - हृदयस्य प्रजापतित्वेनोपासनामुक्त्वा सत्यत्वेन उपासनामाह - तद्वै तदेतदेव तदास सत्यमेव । वैशब्दोऽवधारणे । तद्वै तदेव तत् - तादृशं हृदयम् एतदेव तदास - एतत् - वक्ष्यमाणं तदास इत्यर्थः । किं तदास इत्यत्राह - सत्यमेव इति । द्वे वाव\nब्रह्मणोरूपे (इत्यत्र सत्त्यच्छब्दितं मूर्तञ्चामूर्तञ्च च सत्यम् । अव्याकृतपञ्चभूतात्मकम् (विराड् रूपम्) अभवत् इत्यर्थः । तदुपासनस्य फलमाह - स यो....... इन्वसावसत् । यः कश्चिदेतत् हृदयं महत्; अत एव यक्षं - पूज्यं प्रथमजं प्रथमजातं सर्वस्मात् कार्यजातात् प्रथमजं सत्यम् - अव्याकृतपञ्चभूतात्मकम् ब्रह्म - बृहदिति यः कश्चिदेतद्धृदयम् वेद - उपास्ते स इमाल्ँ लोकान् जयति । जितः - वशीकृतः इन्नु -इत्थम् असौ- . शत्रुरुपासकस्य यथा ब्रह्मणा जितः, असत् (असत्प्रायो) भवेदित्यर्थः । तस्यैतत् फलमिति पुनर्निगमयति य एवमेतत्....ब्रह्म । यः एवं महद्यक्षं प्रथमजं सत्यं हृदयमुपास्ते', तच्छत्रोरसत्वं युक्तमेव । हि यतः एतदुपासनं सत्यं ब्रह्म, अतोऽयं सत्योपासक इत्यतः तदुपासकस्य सत्त्वम्, तद्विरोधिनश्चासत्वं युक्तमेवेति भावः ॥ १ ॥"
                            }
                        ]
                    },
                    {
                        "verse_number": 8,
                        "original_text": "आप एवेदमग्र आसुः । ता आपः सत्यमसृजन्त । सत्यं ब्रह्मः ब्रह्म प्रजापतिम्। प्रजापतिर्देवान् । ते देवाः सत्यमेवोपासते । तदेतत् त्र्यक्षरँ सत्यमिति; स इत्येकमक्षरम्, तीत्येकमक्षरम्, यमित्येकमक्षरम् । प्रथमोत्तमे अक्षरे सत्यम् : मध्यतोऽनृतम् । तदेतदनृतँ उभयतस्सत्येन परिगृहीतँ सत्यभूयमेव भवति । नैनं विद्धाँसमनृतँ हिनस्ति ॥ २ ॥ ॥ इति सप्तमाध्याये चतुर्थं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सत्यस्य ब्रह्मणः स्तुत्यर्थं महद्यक्षं प्रथमजम् इत्युक्तम्, तत् कथं प्रथमजत्वमित्यत्राह आप एवेदमग्र आसुः । इदं - व्याकृतं जगत् अग्रे - अण्डसृष्टेः प्राक् आप एवासुः - अव्याकृतपञ्चभूतात्मना अवर्तत इत्यर्थः । ता आपः सत्यमसृजन्त । ता आपः - अव्याकृतपञ्चभूतानि सत्यं - पञ्चीकृतपञ्चभूतात्मकं कार्यमण्डम् असृजन्तेत्यर्थः । सत्यं ब्रह्म - तच्च सत्यं ब्रह्म - चतुर्मुखम् असृजत इत्यर्थः । ब्रह्मेति - नपुंसकत्वं छान्दसम् । ब्रह्म प्रजापतिम् । ब्रह्मा प्रजापति दक्षादिप्रजापतिम् असृजत इत्यर्थः । जातावेकवचनम् । प्रजापतिर्देवान् । असृजतेति शेषः । ते देवाः ....... यमित्येकमक्षरम् । स्पष्टम् । तीत्येकमक्षरम् इत्यत्रति इति इकारानुबन्धो निर्देशार्थः । प्रथमोत्तमे अक्षरे सत्यं मद्ध्यतोऽनृतम् । प्रथमोत्तमे अक्षरे - सकारयकारौ सत्यम् । मृत्युरूपाभावात् । मध्यतः - तकारस्त्वनृतम् । अनृतं हि मृत्युः, मृत्य्वनृतयोः तकारसामान्यात् । तदेतदनृतं सत्यभूयमेव भवति । तदेतदनृतं मृत्युरूपम् उभयतः सत्येन सकारयकारलक्षणेन परिगृहीतं संदष्टं सत्यभूयमेव - सत्यबाहुल्यमेव भवति । नैनं विद्वांसमनृतं हिनस्ति । एवं सत्यबाहुल्यं सर्वस्य मृत्योरनृतस्य अकिञ्चित्वञ्च यो विद्वान, तमेवं विद्वांसम् अनृतं प्रमादोत्थं कदाचिदपि न हिनस्ति इत्यर्थः ॥ २ ॥ ॥ इति सप्तमाध्याये चतुर्थब्राह्मण प्रकाशिका ॥"
                            }
                        ]
                    },
                    {
                        "verse_number": 9,
                        "original_text": "सप्तमाध्याये पञ्चमं ब्राह्मणम् [सत्याख्यब्रह्मणः उपासनम्] तद्यत् सत्यमसौ स आदित्यो य एष एतस्मिन् मण्डले पुरुषो यश्चायं दक्षिणेऽक्षन् पुरुषः । तावेतावन्योन्यस्मिन् प्रतिष्ठितौ । रश्मिभिरेषोऽस्मिन् प्रतिष्ठितः; प्राणैरय- ममुष्मिन् । स यदोत्क्रमिष्यन् भवति शुद्धमेवैतन्मण्डलं पश्यति; नैनमेते रश्मयः प्रत्यायन्ति ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं सत्यत्वेन हृदयोपासनमुक्त्वा आक्ष्यादित्यान्तर्वतिनो ब्रह्मणो निर्विकारत्व- रूपसत्यत्वेन व्याहृतिशरीरकत्वेन च उपासनं दर्शयति - तद्यत्सत्यमसौ...दक्षिणेऽक्षन् पुरुषः । तद्यत् - प्रसिद्धं सत्यम्, असौ स आदित्यः । स क इत्यत्राह य एष एतस्मिन् मण्डले पुरुष इति । य एषोऽन्तरादित्ये हिरण्मयः पुरुषो दृश्यते (छां.उ.१-६-६) य\nएषोऽन्तरक्षिणि पुरुषो दृश्यते (छां.उ.४-१५-१) इति श्रुतिप्रसिद्ध इत्यर्थः । अक्षन् -\nअक्ष्णीत्यर्थः । तावेतावन्योन्यस्मिन् ...... अमुष्मिन् । अधिदैवतमध्यात्मञ्चाव- स्थितावादित्यचाक्षुषपुरुषौ अन्योन्यस्मिन् प्रतिष्ठितौ परस्परोपकारकौ भवतः । रश्मिद्वारा आदित्यपुरुषः चाक्षुषपुरुषस्योपकारकः; आदित्यरश्मिसम्बन्धाभावे चाक्षुषपुरुषस्य परमात्मनः स्वकार्यासामर्थ्यात् । चाक्षुषश्च पुरुषः प्राणद्वारा आदित्यपुरुषस्योपकारकः। प्राणनाभावे आदित्यपुरुषस्य परमात्मनः प्रकाशकत्वाभावात् । स यदोत्क्रमिष्यन् भवति, शुद्धमेवैतन्मण्डलं पश्यति । नैनमेते रश्मयः प्रत्यायन्ति । एवं विद्वान् उत्क्रान्तिवेलायां द्वारभूतमादित्यमण्डलं शुद्धं रश्मिप्रतिघातरहितं द्रष्टुं शक्नोति । सूर्यस्य रश्मयः एनं प्रति-\nप्रतिकूलं नायन्ति - अस्योपासकस्य चक्षुःप्रतिघाताय न प्रभवन्तीत्यर्थः । चक्षुरादित्य- मण्डलस्थयोः पुरुषयोः परस्परोपकार्योपकारकभावज्ञानवैभवादिति भावः ॥ १ ॥"
                            }
                        ]
                    },
                    {
                        "verse_number": 10,
                        "original_text": "य एष एतस्मिन् मण्डले पुरुषः, तस्य भूरिति शिरः । एकँ शिरः; एकमेतत् अक्षरम् । भुव इति बाहू । द्वो बाहू; वे एते अक्षरे । सुवरिति प्रतिष्ठा । वे प्रतिष्ठे द्वे एते अक्षरे । तस्योपनिषदहरिति; हन्ति पाप्मानं जहाति च, य एवं वेद ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - य एष....भूरिति शिरः । आदित्यमण्डले वर्तमानस्य सत्यपुरुषस्य भूरिति व्याहृतिः शिर इत्यर्थः । तच्छिरस्कत्वेन ध्यानं कर्तव्यमिति भावः । तत्रोपपत्तिमाह - एकँ शिरः, एकमेतदक्षरम् । एकत्वसङ्ख्यासाम्यादिति भावः । तथा भुव इति व्याहृतिः बाहू ध्यातव्या । तत्रोपपत्तिमाह द्वौ बाहू द्वे एते अक्षरे । द्वित्वसङ्ख्यासाम्यादिति भावः । सुवरिति प्रतिष्ठा । प्रतिष्ठा पादौ इत्यर्थः । तत्रोपपत्तिमाह द्वे प्रतिष्ठे द्वे एते अक्षरे । तस्योपनिषदहरिति । तस्य - आदित्यमण्डलान्तर्वर्तिनः पुरुषस्य अहः इत्युपनिषत्\nरहस्यनाम इत्यर्थः । उक्तञ्च व्यासार्यैः - सम्बन्धादेवम् अन्यत्रापि (ब्र.सू.३-३-२०) इत्यत्र उपनिषदौ रहस्यनामनी इत्यर्थ इति । अहः इत्यस्य हन्तेर्जहातेश्च रूपसंभवम् अभिप्रेत्य तदनुसारेण फलमाह - हन्ति पाप्मानं जहाति च, च एवं वेद । य एवं वेद - उपास्ते; स पाम्मानं हन्ति जहाति च इत्यर्थः ॥ २ ॥"
                            }
                        ]
                    },
                    {
                        "verse_number": 11,
                        "original_text": "प्योऽयं दक्षिणेऽक्षन् पुरुषः तस्य भूरिति शिरः । एकँ शिरः, एकमेतदक्षरम् । भुव इति बाहू । द्वौ बाहू, द्वे एते अक्षरे । सुवरिति प्रतिष्ठा । द्वे प्रतिष्ठे, द्वे एते अक्षरे । सुवरिति प्रतिष्ठा । द्वे प्रतिष्ठे; द्वे एते अक्षरे । तस्योपनिषदहमिति; हन्ति पाप्मानं जहाति च, य एवं वेद ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- एवमुत्तरत्रापि द्रष्टव्यम् योऽयं दक्षिणेऽक्षन् पुरुष इत्यादौ । तस्योप- निषदहमित्यपि पूर्ववद्रूपम् । तदनुसारि फलञ्च हन्ति पाप्मानं जहाति च य एवं वेद इति । इदञ्च चिन्तितं गुणोपसंहारपादे - य एष एतस्मिन् मण्डले पुरुषे यश्चायं दक्षिणेऽक्षन्\n(बृ.उ.७-५-३) इत्यादिना अक्ष्यादित्यवर्तितया व्याहृतिशरीरकतया च उपास्यत्वेनोपदिष्टस्य ब्रह्मणः तस्योपनिषदहरित्यधिदैवतम्, तस्योपनिषदहमित्यध्यात्मम् इति ये अहरिति अहरिति च रहस्यनामनी उपदिष्टे, ते किं स्थानविशेषनियते - अतश्चाहरिति नाम आदित्य- मण्डलस्थानविशिष्टस्यैव अहमिति च नाम अक्षिस्थपुरुषस्यैवेति नियमोऽस्ति - उत नेति चिन्तायां पूर्वपक्षे उच्यते; सम्बन्धादेवमन्यत्रापि (ब्र.सू.३-३-२०)। यथा मनोमयत्वादि- विशिष्टस्यैकत्वादुपास्यैक्येन विद्यैक्यात् शाण्डिल्यविद्यायां गुणोपसंहारः, एवम् अक्ष्यादित्य- सम्बन्धिनो ब्रह्मणः सत्यस्य व्याहृतिशरीरकस्यैकत्वेन विद्यैक्यात् तत्सम्बन्धिनोर्नाम्नोरपि अनियमेन स्थानद्वयेऽप्युपसंहार इति । एवं प्राप्ते उच्यते - न वा विशेषात् (ब.सू. ३-३-२१)। य एष एतस्मिन् मण्डले\nपुरुषो यश्चायं दक्षिणेऽक्षन् पुरुषः, तावेतावन्योन्यस्मिन् प्रतिष्ठितौ (बृ.उ.७-५-२) इति द्वित्वसङ्ख्याया प्रधानोपास्यभेदप्रतीतेः आदित्याक्षिस्थानभेदेन रूपभेदाच्च विद्याभेदात् न नाम्नोरनियमेन स्थानद्वयेऽप्युपसंहारः । दर्शयति च (ब्र.सू.३-३-२२) । तस्यैतस्य तदेव रूपम्, यदमुष्य रूपम्\n(छां.उ.१-७-५) इत्यादिश्छान्दोग्यश्रुतिरेव स्थानभेदे परस्परगुणाप्राप्तिं दर्शयति हि चाक्षुषे पुरुषे आदित्यपुरुषरूपाद्यतिदेशेन । यदि हि स्थानभेदेऽपि परस्परंगुणप्राप्तिः; तर्ह्यति- देशानर्थक्यामेव स्यात् । अतः आदित्यस्थानविशिष्टस्यैव अहरिति नाम; अक्षिस्थस्यैव अहमिति नाम इति व्यवस्थेति स्थितम् । प्रकृतमनुसरामः ॥ ३ ॥ ॥ इति सप्तमाध्याये पञ्चमब्राह्मण प्रकाशिका ॥"
                            }
                        ]
                    },
                    {
                        "verse_number": 12,
                        "original_text": "षष्ठं ब्राह्मणम् [शाण्डिल्यविद्या] \nमनोमयोऽयं पुरुषो भाः सत्यः तस्मिन्नन्तर्हृदये यथा व्रीहिर्वा यवो वा । स एष सर्वस्येशानः सर्वस्याधिपतिः सर्वमिदं प्रशास्ति यदिदं किञ्च ॥ १ ॥ ॥ इति सप्तमाध्याये षष्ठं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - शाण्डिल्यविद्यामाह - मनोमयोऽयं पुरुषो भाः सत्यः । मनोमयः-\nविशुद्धमनोग्राह्यः । भाः - भारूपः। समानप्रकरणे छान्दोग्ये, मनोमयः प्राणशरीरो\nभारूपः (छो.उ.३-१४-२) इति श्रवणात् । सत्यः - निर्विकारः । देहादिध्वंसेऽपि निर्विकार इति यावत् । तस्मिन्नन्तर्हृदये यथा व्रीहिर्वा यवो वा । अन्तर्हृदये - हृदयान्तर्गतः तदवच्छेदनिबन्धनस्वल्पपरिमाणः इत्यर्थः । स एष...... किञ्च । सर्वस्येशानः - नियन्ता । सर्वस्याधिपतिः - शेषी । सर्वमिदं प्रशास्ति यदिदं किञ्च । प्रशासनेन धारक इत्यर्थः । अत्र नियन्तृत्व-धारकत्वशेषित्वानि त्रीण्यप्युक्तानि । अत्र वशित्वादेः बृहदारण्यक- माध्यन्दिनशाखागतस्य छान्दोग्यशाण्डिल्यविद्यागतसत्यसङ्कल्पत्वविततिरूपत्वात् वेद्यरूपभेदाभावात् विद्यैक्यमिति द्रष्टव्यम् । गुणोपसंहारपादे - एकस्यामेव वाजसनेयशाखायाम् अग्निरहस्ये स आत्मानमुपासीत मनोमयं प्राणशरीरं भारूपं सत्यसङ्कल्पमाकाशात्मानम्\n(अग्नि.र.१०-६) इति श्रुतशाण्डिल्यविद्यातः मनोमयोऽयं पुरुषो भास्सत्यस्तस्मिन्नन्तर्हृदये\nयथा व्रीहिर्वा यवो वा स एष सर्वस्य वशी सर्वस्येशानः सर्वस्याधिपतिः सर्वमिदं प्रशास्ति\nयदिदं किञ्च इति श्रुता शाण्डिल्य विद्या भिद्यते, सत्यसङ्कल्पत्ववशित्वरूपगुणभेदादिति पूर्वपक्षे प्राप्ते उच्यते - समान एवञ्चाभेदात् (ब.सू.३-३-१९) । उभयत्रापि मनोमयत्वादिके समाने सति वशित्वादेः सत्यसङ्कल्पत्वविततिरूपत्वेन वशित्व सत्यसङ्कल्पत्वयोः अभेदात् रूपभेदाभावात् विद्यैक्यमिति स्थितम् ॥ १ ॥\n॥ इति सप्तमाध्याये षष्ठब्राह्मण प्रकाशिका ॥"
                            }
                        ]
                    },
                    {
                        "verse_number": 13,
                        "original_text": "सप्तमं ब्राह्मणम् [विद्युद्ब्रह्मदृष्टिः] विद्युद् ब्रह्मेत्याहुः । विदानाद्विद्युत् । विद्यत्येनं पाप्मनो य एवं वेद विद्युद् ब्रह्मेति । विद्युद्ध्येव ब्रह्म ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - विद्युद्ब्रह्मेत्याहुः । विद्युति ब्रह्मदृष्टिः कर्तव्या इति केचिदाहुः । विद्युति ब्रह्माध्यासहेतुभूतं सादृश्यमाह विदानाद्विद्युत् । मेघान्तःस्थितान्धकारखण्डनात् विद्युत् ब्रह्म च अज्ञानलक्षणतमःखण्डकम् इति विद्युत्त्वमस्तीति भावः । विद्यत्येनं पाप्मनो.... . ब्रह्म । यः, विद्युद्ब्रह्म इत्येवं वेद; एनं पाप्मनो विद्यति । एनं प्रति प्रतिकूलभूता ये पाप्मानः, तान् सर्वान् विद्यति - विशेषेण द्यति - खण्डयति । दो अवखण्डने (धो.पा.११४८) इति हि धातुः । तत्रोपपत्तिमाह विद्युद्ध्येव ब्रह्म । ब्रह्मणो विद्युद्वत् खण्डकत्वात् इत्यर्थः ॥ १ ॥ ॥ इति सप्तमाध्याय सप्तमब्राह्मण प्रकाशिका ॥"
                            }
                        ]
                    },
                    {
                        "verse_number": 14,
                        "original_text": "अष्टमं ब्राह्मणम् [वाग्धेनूपासनम्] वाचं धेनुमुपासीत । तस्याश्चत्वारः स्तनाः, स्वाहाकारो, वषट्कारे, हन्तकारः स्वधाकारः । तस्यै द्वौ स्तनौ देवा उपजीवन्ति स्वाहाकारञ्च वषट्कारञ्च हन्तकारं मनुष्याः; स्वधाकारं पितरः । तस्याः प्राण प्रषभो मनो वत्सः ॥ १ ॥ ॥ इति सप्तमाध्याये अष्टमब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - उपासनान्तरमाह - वाचं धेनुमुपासीत । त्रयीलक्षणं वाचं धेनुरित्युपसीत\nइत्यर्थः । तस्याश्चत्वारः...... स्वधाकारः स्पष्टम् । तस्यै द्वौ स्तनो देवा उपजीवन्ति । तस्यै - तस्याः । वाग्धेन्वा इत्यर्थः । स्वाहाकारञ्च वषट्कारञ्च । स्वाहाकारेण वा वषट्कारेण वा देवेभ्यो हविः प्रदानादिति भावः । हन्तकारं मनुष्याः। हन्त इति हि मनुष्ययज्ञे मनुष्येभ्यो अन्नं प्रयच्छन्तीति भावः । स्वधाकारं पितरः । स्वधाकारेण हि पितृभ्यः स्वधां प्रयच्छन्तीति भावः । तस्याः प्राण ऋषभः । प्राणेन हि वाक् प्रसूयते । मनो वत्सः । मनसा हि प्रस्नाव्यते । मनसा हि आलोचिते विषये वाक् प्रवर्तते । तस्मात् मनो वत्सस्थानीयमिति भावः ॥ १ ॥ ॥ इति सप्तमाध्याये अष्टमब्राह्मण प्रकाशिका ॥ नवमं ब्राह्मणम् [अग्निवैश्वानरब्राह्मण उपासनम्]"
                            }
                        ]
                    },
                    {
                        "verse_number": 15,
                        "original_text": "अयमग्निर्वैश्वानरो योऽयमन्तः पुरुषे, येनेदमन्नं पच्यते, यदिदमद्यते । तस्यैष घोषो भवति, यमेतत् कर्णावपिधाय शृणोति । स यदोत्क्रमिष्यन् भवति, नैनं घोषँ शृणोति ॥ १ ॥ ॥ इति सप्तमाध्याये नवमब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्रसङ्गादुत्क्रान्तिं वक्तुं तदुपक्रममाह - अयमग्निः वैश्वानरो योऽयमन्त; पुरुषे । कोऽसौ इत्यत्राह - येनेदमन्नं पच्यते, यदिदमद्यते । यदिदमद्यते, तदिदं भुज्यमानं येनाग्निना पच्यते स वैश्वानराग्निरित्यर्थः । तस्यैष घोषो भवति...... शृणोति । तस्य - वैश्वानराग्नेः जाठरस्यैष घोषो भवति, यं घोषं एतत् इदानीं कर्णावपिधाय - कर्णावङ्गुलिभ्यां विधाय शृणोति । तादृशवैश्वानराग्नौ ब्रह्मदृष्टिः कार्या इत्यर्थसिद्धोऽर्थः । स...... शृणोति । तदानीं जाठराग्नेरभावात् इति भावः ॥ १ ॥ ॥ इति सप्तमाध्याये नवमब्राह्मण प्रकाशिका ॥"
                            }
                        ]
                    },
                    {
                        "verse_number": 16,
                        "original_text": "दशमं ब्राह्मणम् [ब्रह्मविदः गतिः]\nयदा वै पुरुषोऽस्माल्लोकात्प्रैति, स वायुमागच्छति । तस्मै स तत्र विजिहीते यथा रथचक्रस्य खम् । तेन स ऊर्ध्वं आक्रमते । स आदित्यमागच्छति । तस्मै स तत्र विजिहीते यथाऽऽडम्बरस्य खम् । तेन स ऊर्ध्व आक्रमते । स चन्द्र- मसमागच्छति । तस्मै स तत्र विजिहीते यथा दुन्दुभेः खम् । तेन स ऊर्ध्व आक्रमते । स लोकमागच्छत्यशोकमहिमम् । तस्मिन् वसति शाश्वतीः समाः ॥ १ ॥ ॥ इति सप्तमाध्याये दशमं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - उत्क्रान्तिप्रसङ्गात् ब्रह्मविदः गतिमाह - यदा वै..... शाश्वतीः समाः । यदा ब्रह्मवित् पुरुषः अस्मालोकात् प्रैति, तदा अर्चिर्दिनपूर्वपक्षषडुदङ् मासाब्दद्वारा' वायुमागच्छति । तस्मै - आगताय ब्रह्मविदे सः - वायुः विजिहीते - आत्मावयवान् विगमयति । छिद्रीकरोत्यात्मानम् इत्यर्थः । किं परिमाणं छिद्रमित्यत्राह - यथा रथचक्रस्य खम् । रथचक्रमध्यवर्ति रन्ध्रं यत्परिमाणम् , तत्परिमाणं छिद्रं करोति । तेन च छिद्रेण ऊवं गत्वा सः - ब्रह्मवित् आदित्य लोकमागच्छतीत्यर्थः । न च देवलोकमादित्यलोकम् इति श्रुत्या विरोध इति वाच्यम् - योऽयं पवते,\nएष देवानां गृहाः इति श्रुतेः वायोरेव तत्र देवलोकशब्दवाच्यत्वात् । सूत्रितञ्च वायुमब्दाद-\nविशेषणविशेषाभ्याम् (ब्र.सू.४-३-२) इति । वायुम् अब्दात् संवत्सरादूर्ध्वमधिगच्छेत् । अविशेषविशेषणाभ्याम् - सामान्यविशेषाभ्यां देवलोकशब्दो हि सामान्यशब्दः । वायुशब्दो विशेषः । अतो वायुरेव देवलोक इति स्थितम् । तस्मै स...... खम् । आदित्यो ब्रह्मलोकं जिगमिषोर्मार्गनिरोधं कृत्वा स्थितोऽपि तस्मै - एवं विदे उपासकाय प्राप्ताय आडम्बराख्यवाद्यविशेषस्य खं - छिद्रमिव छिद्रं करोति । तेन ऊर्ध्वमाक्रम्य चन्द्रमसम् आगच्छति । तस्मै स...... खम् । सोपि चन्द्रमाः तस्मै - ब्रह्मविदे दुन्दुभिरन्ध्रसदृशं रन्ध्रं करोति । तत्प्रमाणेन मार्गेण स ऊर्ध्वमाक्रम्य विद्युद्वरुणेन्द्रधातृलोकान् अतिक्रम्य अशोकं - शोकशून्यम् अहिमं - हिमाद्याधिदैविकदुःखशून्यं परब्रह्मलोकं' गत्वा शाश्वतीः समाः -अनन्तात् संवत्सरात् तत्रैव वसति । न पुनरावर्तत इत्यर्थः ॥ १ ॥ ॥ इति सप्तमाध्याये दशमब्राह्मण प्रकाशिका ॥"
                            }
                        ]
                    },
                    {
                        "verse_number": 17,
                        "original_text": "एकादशं ब्राह्मणम् [व्याधिसन्तापादौ तपोदृष्टिः]\nएतद्वै परमं तपो 'यद्व्याहित स्तप्यते । परमं हैव लोकं जयति य एवं वेद । एतद्वै परमं तपो ये प्रेतमरण्य हरन्ति । परमँ हेव लोकं जयति य एवं वेद । एतद्वै परमं तपो यं प्रेतमग्नावभ्यादधति । परमं हैव लोकं जयति य एवं वेद ॥१॥ ॥ इति सप्तमाध्याये एकादशं ब्राह्मणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एतद्वे...... वेद । व्याहितः - व्याधितः । ज्वरादिपरिगृहीतस्सन् यत् तप्यते; तदेव परमं तप इत्येवं चिन्तयेत् । दुःखसामान्यात् । तस्यैवं चिन्तयतो विदुषः [अनिन्दितोऽविहितश्च] कर्मक्षयहेतुः तदेव तपो भवति । स एवं तेन विज्ञानेन तपसा दग्धकिल्बिषः परमं हैव लोकं जयति, य एवं वेद । एतद्वै परमं...... वेद । यं प्रेतं ग्रामादरण्यम् ऋत्विजो हरन्ति तस्मिन् कर्मणि ग्रामादरण्यगमनत्वसामान्यात् परमं तपो भविष्यतीति तत्र परमतपस्त्वबुद्धिं जीवद्दशायां यः करोति, स परमं लोकं. जयति । एतद्वै परमं...... एवं वेद । अग्निप्रवेशसामान्यात् भविष्यति प्रेतभूतस्य स्वस्याग्नौ अभ्याधाने परमतपस्त्वबुद्धिं कुर्वतः परलोकप्राप्तिरित्यर्थः ॥ १ ॥\n॥ इति सप्तमाध्याये एकादशब्राह्मण प्रकाशिका ॥"
                            }
                        ]
                    },
                    {
                        "verse_number": 18,
                        "original_text": "द्वादशं ब्राह्मणम् [अन्नं ब्रह्म इत्युपासनम्]\nअन्नं ब्रह्मेत्येक आहुः । तन्न तथा; पूयति वा अन्नमृते प्राणात् । प्राणो ब्रह्मेत्येक आहुः । तन्न तथा; शुष्यति वै प्राण ऋतेऽन्नात् । एते ह त्वेव देवते एकधाभूयं भूत्वा परमतां गच्छतः । तद्ध स्माह प्रातृदः पितरम्। किँस्विदेवैवं विदुषे साधु कुर्याम्, किमेवास्मा असाधु कुर्यामिति । स ह स्माह पाणिना मा प्रातृद! कस्त्वेनयोरेकधाभूयं भूत्वा परमतां गच्छतीति । तस्मा उ हैतदुवाच, वीति । अन्नं वै वि । अन्ने हीमानि सर्वाणि भूतानि विष्टानि । रमिति । प्राणो वै रम् । प्राणे हीमानि सर्वाणि भूतानि रमन्ते । सर्वाणि ह वा अस्मिन् भूतानि विशन्ति; सर्वाणि भूतानि रमन्ते, य एवं वेद ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अन्नं ब्रह्म...... प्राणात् । केचिदन्नं ब्रह्म इत्याहुः आचार्याः । तन्न तथा युज्यते । प्राणादृते तदन्नं पूयति - पूतिभावमापद्यते । तस्मान्नान्नं ब्रह्मेति । प्राणो...... ऋतेऽन्नात् । केचित्प्राणो ब्रह्मत्याहुः । तदपि न युक्तम् । अन्नाभावे प्राणस्य शोषणदर्शनात् इत्यर्थः । एते ह त्वेव...... गच्छतः । तस्मादन्नप्राणरूपे एते देवते एकधाभूयं - एकधाभाव भूत्वा - गत्वा परमतां - परमत्वं गच्छतः । तद्ध स्मा ह प्रातृदः पितरम् -\nतदेवमध्यवस्य ह स्म प्रातृदो नाम पुत्रः पितरमाह किमिति इत्यत्राह - किं स्विदेवैवं..... . कुर्याम् इति । अन्नप्राणौ एकीभूतौ ब्रह्मेति विदुषे अस्मै मह्यं' किं वा साधु कर्म कुर्याम्; किं वा असाधु कर्म कुर्याम् । कृतकृत्यस्य मे साध्वसाधुकर्मभ्यां किं भविष्यतीति भावः । अस्मा इति स्वात्मानमेव निर्दिशति देहादिविवेकज्ञापनाय । अथवा अस्मा इति कस्यचित् तच्छिष्यस्य तद्विदुषो वा निर्देशः । स ह स्माह...... गच्छतीति । तमेवं वादिनं पुत्रं हस्तेन निवारयन् स ह पिता आह स्म । किमिति? हे प्रातृद ! मैवं वोचः - कस्त्वेनयोः\nअन्नप्राणयोः एकधाभूयं भूत्वा - गत्वा स्थितयोः परमतां - विद्वान् परमतां गच्छति । न कश्चिदपि विद्वान् अनेन दर्शनेन परमतां गच्छति । तस्मात् मैवं वक्तुमर्हसि, कृतकृत्योऽसाविति । इति पित्रोक्तः पुत्रः यद्येवं, ब्रवीतु भगवान्, कथं परमतां गच्छतीति पितरं पप्रच्छ । तस्मा उ हैतदुवाच । तस्मै - एवं पृष्टवते पुत्राय पिता एतत्\nवक्ष्यमाणमुवाच इत्यर्थः । तदेवाह - वीत्यन्नं वै वि इत्यादि । अन्ने हि यस्मादिमानि सर्वाणि भूतानि विष्टानि आश्रितानि । अतोऽन्नं वीत्यु च्यते इत्यर्थः । अतो 'वि' इत्यन्नमुपास्यमित्यर्थः । 'रमिति' । प्राण उपास्य इति शेषः । तदेव उपपादयति । प्राणो वै - - -रमन्ते इति । यस्मादिमानि सर्वाणि भूतानि प्राणे रमन्ते अतः प्राण एव रमित्यर्थः । विरमिति गुणविशिष्टान्नप्राणोपासनस्य फलमाह - सर्वाणि ह वा अस्मिन् भूतानि विशन्ति सर्वाणि भूतानि रमन्ते य एवं वेदेति' । स्पष्टोऽर्थः ॥ १ ॥ ॥ इति सप्तमाध्याये द्वादशब्राह्मण प्रकाशिका ॥"
                            }
                        ]
                    },
                    {
                        "verse_number": 19,
                        "original_text": "त्रयोदशं ब्राह्मणम् [प्राणे उक्थादिदृष्टयः]\nउक्थम् । प्राणो वा उक्थम्। प्राणो हीदँ सर्वम् उत्थापयति । उद्धारमा दुक्थ विद्धीरस्तिष्ठति, उक्थस्य सायुज्यँ सलोकतां जयति। य एवं वेद ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- प्राणस्यैव ऋग्यजुस्सामत्वेन उपासनमाह - उक्थम् । इति प्राणमुपासीत\nइति शेषः । उक्थशब्दः शस्त्रविशेषवचनोऽपि यजुस्सामप्रायपाठात् ऋङ्मात्रपरः । शस्त्रपरत्वेऽपि न दोषः । तत्रोपपत्तिमाह - प्राणो वा उक्थम् । प्राणस्योक्थत्वमुपपादयति प्राणो हीदं सर्वमुत्थापयति । न ह्यप्राणः कश्चिदुत्तिष्ठतीति भावः । उद्धास्मादुक्थ विद्धीरस्तिष्ठति । अस्मात् - एवंविदः उक्थवित् उक्तप्राणवित् धीरः पुत्रः उत्तिष्ठतीति व्यवहितेन संबन्धः । एवं दृष्टफलमुक्त्वा अदृष्टं फलमाह उक्थस्य सायुज्यं...... वेद । उक्थप्राणेन सायुज्यं सलोकतां प्राप्नोतीति भावः ॥ १ ॥"
                            }
                        ]
                    },
                    {
                        "verse_number": 20,
                        "original_text": "यजुः । प्राणो वै यजुः । प्राणे हीमानि सर्वाणि भूतानि युज्यन्ते । युज्यन्ते हास्मै सर्वाणि भूतानि श्रैष्ठ्याय यजुषस्सायुज्यँ सलोकतां जयति, य एवं वेद ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यजुः - इति प्राणमुपासीत इति शेष इत्यादि पूर्ववत् । प्राणे सति हीमानि सर्वाणि भूतानि युज्यन्ते - सन्नह्यन्त उद्युञ्जते । अतः प्राणो यजुः । युज्यन्ते हास्मै........ वेद । अस्माकमसौ श्रेष्ठो भवतु इत्येवंविदः श्रैष्ठयाय युज्यन्ते सन्नह्यन्ति उद्युञ्जते सर्वाणि भूतानि इत्यर्थः । शिष्टं स्पष्टम् ॥ २ ॥"
                            }
                        ]
                    },
                    {
                        "verse_number": 21,
                        "original_text": "साम । प्राणो वै साम । प्राणे हीमानि सर्वाणि भूतानि सम्यञ्चि । सम्यञ्चि हास्मै सर्वाणि भूतानि श्रैष्ठ्याय कल्पन्ते, साम्नः सायुज्यँ सलोकतां जयति, य एवं वेद ॥३॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- साम । प्राणो वै साम...... । पूर्ववत् । सम्यञ्चि - सङ्गतानि भवन्ति इत्यर्थः । अस्मै श्रैष्ठ्याय सम्यञ्चि कल्पन्ते नः श्रेष्ठो भवत्विति । प्राणविदः श्रैष्ठ्याय सङ्गतानि सन्ति कल्पन्ते इत्यर्थः । शिष्टं स्पष्टम् ॥ ३ ॥"
                            }
                        ]
                    },
                    {
                        "verse_number": 22,
                        "original_text": "क्षत्रम् । प्राणो वै क्षत्रम् । प्राणो हि वै क्षत्रम् । त्रायते हैनं प्राणः क्षणितोः ।\nप्र क्षत्रमत्र माप्नोति, क्षत्रस्य सायुज्यँ सलोकतां जयति, य एवं वेद ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- क्षत्रम् । इति प्राणमुपासीत इति शेषः । तत्रोपपत्तिः प्राणो वै क्षत्रम् । अत्र विवदमानं प्रत्याह - प्राणो हि वै क्षत्रम् । प्राणस्य क्षत्रत्वप्रसिद्धेरिति भावः । तदुपपादयति त्रायते हैनं प्राणः क्षणितोः । क्षणु हिंसायाम् (धा.पा.१४६६) इत्यस्मात्, सर्वधातुभ्यः इन् (उणादि.५५७) इति इन् । क्षणिः हिंसा । तस्मात् पञ्चम्यर्थे तोसुन् प्रत्ययः । हिंसातः त्रायते ह्येनं प्राण इत्यर्थः । शस्त्रादिहिंसायामपि प्राणसद्भावे पुनर्मांसेन पूर्णं भवति इत्यर्थः । विद्यायाः फलमाह - प्रक्षत्रमत्रमाप्नोति...... य एवं वेद । न त्रायते अन्येन केनचित् इति अत्रं -प्राणः । तमत्रं क्षत्रं क्षत्रत्वगुणविशिष्टं प्राप्नोतीत्यर्थः । क्षत्रस्य सायुज्यं सलोकतां जयति । क्षत्रप्राणस्य सायुज्यसालोक्ये गच्छति इत्यर्थः ॥ ४ ॥ ॥ इति सप्तमाध्याये त्रयोदशब्राह्मण प्रकाशिका ॥"
                            }
                        ]
                    },
                    {
                        "verse_number": 23,
                        "original_text": "चतुर्दशं - गायत्रब्रह्मोपासनाब्राह्मणम् [सावित्रीगायत्र्युपाधिकब्रह्मोपासनम्]\nभूमिरन्तरिक्षं द्यौरित्यष्टावक्षराणि । अष्टाक्षरँ हवा एकं गायत्र्यै पदम् । एतदु हैवास्या एतत् । स यावदेषु त्रिषु लोकेषु तावद्ध जयति, योऽस्या एतदेवं पदं वेद ॥१॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एवं मनोहृदयाद्यनेकविशिष्टस्य उपासनमुक्त्वा गायत्र्युपाधिविशिष्टस्य उपासन- माह - भूमिरन्तरिक्षं द्योरित्यष्टावक्षराणि । अत्र द्यौरित्यक्षरद्वयं कृत्वा यकारेण सहाष्टत्वं द्रष्टव्यम् । अष्टाक्षरं ह वा एकं गायत्र्यै पदम् । गायत्र्या एकं पदमष्टाक्षरम् । एकैकः पादोऽष्टाक्षर इत्यर्थः । एतदु हैवास्या एतत् । एतत् - लोकत्रयात्मकम् अस्याः - गायत्र्याः एतत् पदम् - एकं पदमित्यर्थः । लोकत्रये गायत्र्येकपदत्वज्ञानस्य फलमाह स यावदेषु - वेद । एवमेतत् पदं यो वेद; स त्रिषु लोकेषु, यावत् जेतव्यम् तावज्जयति इत्यर्थः एवमुत्तत्रापि ॥ १ ॥"
                            }
                        ]
                    },
                    {
                        "verse_number": 24,
                        "original_text": "ऋचो यजूँषि सामानीत्यष्टावक्षराणि । अष्टाक्षरँ ह वा एकं गायत्र्यै पदम् । एतदु हैवास्या एतत् । स यावतीयं त्रयी विद्या तावद्ध जयति, योऽस्या एतदेवँ पदं वेद ॥२॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- ऋचो यज्ञेषि...... । एतदु हैवास्या एतत् । एतत् वेदत्रयात्मकम् अस्याः गायत्र्याः एतत् - एकं पदमित्यर्थः । स यावतीयं...... वेद । इयं त्रयी विद्या यावती - यावत्फलप्रकाशिका, तत् फलं सर्वं जयतीत्यर्थः । गायत्र्याः वेदत्रयात्मकं पदं जानन् त्रयीप्रतिपाद्यं सर्वं फलमाप्नोतीति यावत् ॥ २ ॥"
                            }
                        ]
                    },
                    {
                        "verse_number": 25,
                        "original_text": "प्राणोऽपानो व्यान इत्यष्टावक्षराणि । अष्टाक्षरँ हवा एकं गायत्र्यै पदम् । एतदु हैवास्या एतत् । स यावदिदं प्राणि तावद्ध जयति; योऽस्या एतदेवं पदं वेद । अथास्या एतदेव तुरीयं दर्शतं पदं परोरजाः, य एष तपति । यद्वै चतुर्थं तत् तुरीयम् । दर्शतं पदमिति । ददृश इव ह्येषः । परोरजा इति । सर्वमु ह्येवैष रज उपर्युपरि तपति । एवँ हैव श्रिया यशसा तपति, योऽस्या एतदेवं पदं वेद ॥३॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्राणोऽपानो व्यान इत्यष्टौ । अत्र वि 'या' व्यान इति यकारेण सहाष्टाक्षरत्वम् । स यावदिदं - वेद । प्राणात्मकगायत्रीतृतीयपादोपासकः प्राणिजातं सर्वं जयतीत्यर्थः ॥ अथास्या एतदेव...... तपति । अस्याः- गायत्र्याः एतदेव तुरीयं पदम् । अत्र, तुरीयदर्शतशब्दौ स्वयमेव व्याचष्टे - यद्वै चतुर्थम् तत् तुरीवम् । दर्शतं पदमिति; ददृश इव ह्येषः । लोके चतुर्थमिति प्रसिद्धमेव तुरीयम् । एषः मण्डलान्तर्गतः पुरुषो दृश्यत इव हि भासते । अतः दर्शतं पदमित्यर्थः । परोरजा इत्येतद्याचष्टे परो रजा इति, सर्वमु ह्येवैष रज उपर्युपरि तपति । सर्व रजः सर्वमपि राजसं 'लोकम् उपर्युपरि अत्यन्तमूर्ध्वं स्थित्वा एषः - मण्डलपुरुषः तपति इत्यर्थः । एवं हैव...... वेद । यो अस्याः गायत्र्याः एतदेवं पदं तुरीयं वेद, स श्रिया यशसा च एवमेव - तुरीयपदभूतमण्डलपुरुष इव दीप्यत इत्यर्थः ॥ ३ ॥"
                            }
                        ]
                    },
                    {
                        "verse_number": 26,
                        "original_text": "सैषा गायत्र्येतस्मिंस्तुरीये दर्शते पदे परोरजसि प्रतिष्ठिता । तद्वैतत्सत्ये प्रतिष्ठितम् चक्षुर्वै सत्यम् चक्षुर्हि वै सत्यम् । तस्माद्यदिदानीं द्वौ विवदमानावेयाता- महम् अदर्शमहमश्रौषमिति, य एवं ब्रूयादहमदर्शमिति तस्मा एवं श्रद्दध्याम । तद्वै तत्सत्यं बले प्रतिष्ठितम् । प्राणो वै बलम् । तत्प्राणे प्रतिष्ठितम् तस्मादाहुर्बलँ सत्यादोजीय इति । एवमेषा गायत्र्यध्यात्मं प्रतिष्ठिता । सा हैषा गयाँस्तत्रे ।\nप्राणा वै गयाः। तत्प्राणाँस्तत्रे। तद्यद्गयाँस्तत्रे, तस्माद्गायत्री नाम । स यामेवामूँ सावित्रीमन्वाहः एषैव सा । स यस्मा अन्याह । तस्य प्राणाँस्त्रायते ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सैषा...... प्रतिष्ठिता । एषा गायत्री तुरीये दर्शते पदे परोरजसि मण्डलपुरुषे प्रतिष्ठिता इत्यर्थः । तद्वै...... सत्यम् । आदित्यश्चक्षुपि सत्ये प्रतिष्ठित इत्यर्थः चक्षुषः सत्यत्वे विवदमानं प्रत्याह । चक्षुर्हि वै तत्यम् । तत्रोपपत्तिमाह - तस्माद्यदिदानीम् । अश्रौषमिति । अहमदशीमत्येकः, अहमश्रोषमित्येकः, एवं द्वौ विवदमानौ एयाताम् । आगच्छेताञ्चेदित्यर्थः । य एव...... श्रद्दध्याम । चक्षुषा अहं दृष्टवानिति वचनादेव श्रद्धां कुर्वीमहि; न तु तद्विरुद्धार्थात् अश्रौषमिति वचनात् श्रद्धा जायत इत्यर्थः । तद्वै..... बलम् । स्पष्टार्थम् । तत् प्राणे प्रतिष्ठितम् । तत् - सत्यं बलशब्दवाच्ये प्राणे प्रतिष्ठितम् इत्यर्थः । बलं सत्यादोजीयः । ओजीयः - ओजस्तर-मित्यर्थः । लोके यस्मिन् यत् आश्रितं भवति; तस्मादाश्रितात् आश्रयस्य बलवत्त्वमिति भावः । एवमेषा...... प्रतिष्ठिता । एवम् - उक्तप्रकारेण अध्यात्मं प्राणे गायत्री प्रतिष्ठिता इत्यर्थः । गायत्रीनिर्वचनमाह - सा हैया गयांस्तत्रे । तत्रे - त्रैङ् पालने (धा.पा.९६५) अस्माल्लिटि रूपम् । पालयति स्म इत्यर्थः । गायशब्दं व्याचष्टे -प्राणा वै गयाः तत्प्राणांस्तत्रे । तत्प्राणान् - तान् प्राणान् इत्यर्थः । तद्यद्गयांस्तत्रे तस्माद्गायत्री नाम । स्पष्टम् । स यामेवामूं सावित्रीमन्वाह, एषैव सा । सः आचार्यः, पच्छोद्धर्चशस्सर्वाम् इति प्रकारेण यां सावित्रीमन्वाह; सा सावित्री एषैव - प्राणान् नरकपतनादिभ्यः त्रायत इत्यर्थः । स यस्मा...... त्रायते । सः- आचार्यों यस्मै-\nशिष्याय अन्याह; तस्य प्राणान् नरकपतनादिभ्यः त्रायते । [अतो गायत्र्येव सावित्री] इत्यर्थः ॥ ४ ॥"
                            }
                        ]
                    },
                    {
                        "verse_number": 27,
                        "original_text": "ताँ हैतामेके सावित्रीमनुष्टुभमन्वाहुः, वागनुष्टुप् एतद्वाचमनुब्रूम इति । न तथा कुर्यात् । गायत्रीमेव सावित्रीमनुब्रूयात् । यदिह वा अप्येवंविद्वह्विव प्रतिगृह्णाति; न हैव तद्गायत्र्या एकञ्चन पदं प्रति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- तां हैतामेके...... अनुब्रूम इति । केचन तामेतां सावित्री - 'मनुष्टुप्छन्द- स्कमिवाहुः । तत्र हेतुः वागनुष्टुप्...... इति । एतां वचनमनुब्रूम इति सावित्र्यनुवचने प्रवर्तमानाः प्रवर्तन्ते, वाक् च अनुष्टुप् छन्दः प्रधानेति अनुष्टुप्छन्दस्कै(से)व सावित्री उपदेष्टव्या । अतः तुरीयेणाष्टाक्षरेण पादेन युक्ता सावित्री उपदेष्टव्या । अतश्च द्वात्रिंशदक्षरतया अनुष्टुप्छन्दस्का सावित्री उपपद्यते इत्यर्थः । तत् दूषयति - न तथा कुर्यात् । तथा न कुर्यात्, किन्तु गायत्रीमेव सावित्रीमनुब्रूयात् । गायत्रीछन्दस्कामष्टाक्षरैः त्रिभिः पादैः युक्तां गायत्रीमेव सावित्रीमनुब्रूयात् इत्यर्थः । यदि ह वा अप्येवंवित्...... पदं प्रति । एवं प्रजानन् देहयात्रायै बहुप्रतिग्रहं करोति यदि, तत् प्रतिग्रहजातं गायत्र्या एकैकस्य पदस्य न पर्याप्तम् , तेन न स्पर्द्धते । एवं पादविदः प्रतिग्रहदोषाः शमं यान्ति इत्यर्थः ॥ ५ ॥"
                            }
                        ]
                    },
                    {
                        "verse_number": 28,
                        "original_text": "स य इमाँस्त्रीन् लोकान् पूर्णान् प्रतिगृह्णीयात् सोऽस्या एतत्प्रथमं पदमाप्नुयात् । अथ यावतीयं त्रयी विद्या यस्तावत् प्रतिगृह्णीयात्; सोऽस्या एतद् द्वितीयं पदमाप्नु- यात् । अथ यावदिदं प्राणि यस्तावत् प्रतिगृह्णीयात्; सोऽस्या एतत् तृतीयं पदमाप्नुयात् । अथास्या एतदेव तुरीयं दर्शतं पदं परोरजाः, य एष तपति । नैव केन च नाप्यम्; कुत उ एतावत् प्रतिगृह्णीयात् ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स य इमां स्त्रीन् लोकान् . पदमाप्नुयात् । य इमान् त्रीन् लोकान् धनपूर्णान् प्रतिगृह्णाति, स गायत्री प्रथमपादज्ञानफलमाप्तवान् । प्रथमपादज्ञानस्य लोकत्रयभोक्तृत्वं फलमित्यर्थः । यद्वा लोकत्रयप्रतिग्रहप्रायश्चित्तं प्रथमपादाध्ययनमित्यर्थः । एवमुत्तरत्रापि योज्यम् । अथ यावतीयं - - - द्वितीयं पदमाप्नुयात् । त्रयीप्रकाश्य सकलफलानुभवो द्वितीयपादज्ञानस्य फलमित्यर्थः । त्रयीप्रकाश्यसकलफलप्रतिग्रहप्रायश्चित्तं द्वितीयपादज्ञानमिति वाऽर्थः । अथ यावदिदं...... तृतीयं पदमाप्नुयात् । सर्वप्राणिनः प्रतिशेषित्वं तृतीयपादज्ञानस्य फलमित्यर्थः । पूर्ववद्वा योज्यम् ॥ ६ ॥ अथास्या एतदेव...... प्रतिगृह्णीयात् । दर्शतस्य तुरीयपादस्य यत् फलम्, तत् केन चन - केनापि नाप्यं - न प्राप्तुं योग्यम् । कुत इत्यत्राह - कुत उ एतावत् प्रतिगृह्णीयात् । एतदनुरूपं फलं कुतः स्यादित्यर्थः । तस्मात् तस्य आनन्त्यमेव फलम्, नान्यदित्यर्थः ॥ ६ ॥"
                            }
                        ]
                    },
                    {
                        "verse_number": 29,
                        "original_text": "[गायत्र्युषस्थानम्]\nतस्या उपस्थानं गायत्र्यस्येकपदी द्विपदी त्रिपदी चतुष्पद्यपदसि; न हि पद्यसे । नमस्ते तुरीयाय दर्शताय पदाय परोजसे । असावदो मा प्रापत् इति, यं द्विष्यात्, असावस्मै कामो मा समृद्धि इति वा, - न हैवास्मै स काम ऋध्यते, यस्मा एवमुपतिष्ठते - अहमदः प्रापम् इति वा ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तस्या उपस्थानम् । तस्याः- गायत्र्याः उपस्थानं - उपस्थानमन्त्र उच्यते इत्यर्थः । मन्त्रमेवाह गायत्रि असि एकपदी...... न हि पद्यते । हे गायत्री ! त्वं भूर्भुवस्सुवर्लक्षणेन एकेन पादेन एकपद्यसि । त्रयीलक्षणेन द्वितीयेन पादेन द्विपदी । प्राणादिना तृतीयेन पादेन त्रिपदी । तुरीयेण पदेन परोरजसा चतुष्पद्यसि । अपदसीत्ये - तदुपपादयति न हि पद्यसे । पद्यसे - गम्यसे - ज्ञायसे इत्यर्थः । अपरिच्छिन्न- महिमत्वात् परिच्छिन्नतया ज्ञातुं न शक्यस इत्यर्थः । तुरीयं पादं नमस्यति नमस्ते तुरीयाय दर्शताय पदाय । स्पष्टम् । असावदो मा...... प्रापमिति वा । उक्तगायत्रीवित् यं द्विष्यात्; असौ शत्रुः अदः इदं वाञ्छितं मा प्रापत् मैव प्राप्नोतु इति वा; असौ - कामः अस्मै - शत्रवे मा समर्द्धि - समृद्धं (समृद्धी - समृद्धिः) माभूत् - व्रीह्यादित्वादिनिः - इति वा, यस्मै-\nशत्रवे यं शत्रुमुद्दिश्येति यावत् - एवम् - उक्तमन्त्राभ्यां गायत्रीम् उपतिष्ठते; तस्मै स कामो न ऋध्यते - न वृद्धिमाप्नोति । अहमदः श्रेयः प्रापं - प्राप्तवानस्मीति वा मन्त्रेण य उपतिष्ठते गायत्रीम् , तस्य तत् प्राप्नोतीत्यर्थः । एवञ्च एषां त्रयाणां मन्त्राणां विकल्पेन प्रयोग इति द्रष्टव्यम् ॥ ७ ॥"
                            }
                        ]
                    },
                    {
                        "verse_number": 30,
                        "original_text": "[जनकेन अग्निरूपमुखोपदेशः]\nएतद्ध वै तज्जनको वैदेहो बुडिलमाश्वतराश्विमुवाच, यन्नु हो तद्गायत्रीविदबूथाः, अथ कथँ हस्तीभूतो वहसीति । मुखँ ह्यस्याः सम्राण्ण विदाञ्चकारेति होवाच । तस्या अग्निरेव मुखम् । यदिह वा अपि बह्व वाग्ना वभ्यादधाति, सर्वमेव तत् सन्दहति । एवँ हैवैवंवित् यद्यपि बह्विव पापं कुरुते, सर्वमेव तत् संसाय शुद्धः पूतोऽजरोऽमृतः सम्भवति ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- एतद्ध वै...... उवाच । एतत् - गायत्रीविज्ञानं प्रस्तुत्य वैदेहो जनकः\nनाम्ना बुडिलम् अश्वतराश्वस्य अपत्यम् आश्वतराश्चिम् उवाच इत्यर्थः । उक्तिमेवाह - यन्नु हो...... इति । हो - अहो तत्, यद् गायत्रीविदस्मि इत्यब्रूथाः उक्तवानसि । तस्य वचसोऽननुरूपमिदम् इत्यर्थः । तत् किमित्यत्राह - अथ कथं हस्तीभूतो वहसीति ।\nहस्तीव प्रतिग्रहादिजन्यं पापं वहसि । अथाप्यहं गायत्रीविदिति ब्रूषे ।नैतदनुरूपमित्यर्थः। स आह मुखं ह्यस्याः सम्राण्ण विदाञ्चकारेति होवाच । हे सम्राट् ! अहं गायत्रीं जाने; अपि तु तस्याः मुखं न ज्ञातवानस्मि । अतः पापं वहामि इत्युक्तवान् । इतर आह तस्या अग्निरेव मुखम् । यदिह...... सम्भवति । तस्याः गायत्र्याः अग्निर्मुखम् । यदि बह्वपि इन्धनमग्नौ अभ्यादधाति - प्रक्षिपति, तत् सर्वमग्निः दहति - एवमेवंविद् बह्वपि पापं कुरुते चेत्, तत्कृतं पापं सर्वं संसाय.... .. षो अन्तकर्मणि (धा.पा.११४७) दग्ध्वा इत्यर्थः । पूतः -ब्रह्मविद्याप्रतिबन्धकपापरहितः शुद्धः - सम्पन्नब्रह्मविद्यः अजरोऽमृतः सम्भवति । जरामरणशून्यो भवतीत्यर्थः ॥ ८ ॥ ॥ इति सप्तमाध्याये चतुर्दशब्राह्मण प्रकाशिका ॥"
                            }
                        ]
                    },
                    {
                        "verse_number": 31,
                        "original_text": "सामाध्याये पञ्चदश ब्राह्मणम् [मुमुक्षुकर्तृकप्रार्थनामन्त्राः]\nहिरण्मयेन पात्रेण सत्यस्यापिहितं मुखम् । तत् त्वं पूषन्नपावृणु सत्यधर्माय दृष्टये ॥ पूषन्नेकर्षे यम सूर्य प्राजापत्य व्यूह, रश्मीन् समूह तेजः । यत्ते रूपं कल्याणतमं तत्ते पश्यामि योऽसावसौ पुरुषः सोऽहमस्मि ॥ बायुरनिलममृतमथेदं भस्यान्तँ शरीरम् । ओं३ क्रतो स्मर कृतँ स्मर क्रतो स्मर कृतं स्मर ॥ अग्ने नय सुपथा राये अस्मान् विश्वानि देव वयुनानि विद्वान् । युयोध्यस्मज्जुहुराणमेनो भूयिष्ठां ते नम उक्तिं विधेम ॥ १ ॥ ॥ इति सप्तमाध्याये पञ्चदर्श ब्राह्मणम् ॥ ॥समाप्तश्च सप्तमोऽध्यायः ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अर्चिराद्यातिवाहिकानुप्रविष्टादित्यप्रार्थनामन्त्रः । हिरण्मयेन...... मुखम् । सत्यस्य- ब्रह्मणः मुखं - द्वारम् - ब्रह्मगमनमार्ग इति यावत् हिरण्मयेन पात्रेण-\nतेजिष्ठेन तेजो मण्डलेन अपिहितम् - आवृतम्, तत् - द्वारं त्वं पूषन्! अपावृणु - अनावृतं कुरु । किमर्थमित्यत्राह - सत्यधर्माय दृष्टये । सत्यं- ब्रह्म धर्मः-आस्रयः साधनं यस्य तस्मै ब्रह्मैकनिष्ठाय ब्रह्मदर्शनार्थिने मह्यं दृष्टये - ब्रह्मदर्शनाय इत्यर्थः । पूषन्नेकर्षे यम सूर्य प्राजापत्य । हे पूषन् ! एकश्चासौ ऋषिश्च एकर्षिः । ऋषिर्द्रष्टा । सवितुः जगदेकचक्षुष्वादिति भावः । यम - यमयितः । सूर्य - सुष्टु ईरयति रश्मीन् इति सूर्यः । प्राजापत्य - प्रजापतेः पुत्र ! व्यूह रश्मीन् समूह तेजः । तावकान् रश्मीन् व्यूह- अपगमय । तेजः समूह - संक्षिप । किमर्थम् इत्यत्राह - यत्ते रूपं कल्याणतमं तत्ते पश्यामि । तेजसां संक्षेपाभावे तव रूपं दुर्दर्शमिति भावः । योऽसावसौ पुरुषस्सोहमस्मि । आत्मा यादृग्रूपः; तादृग्रूपोऽहमस्मि; तादृग्रूपतया 'वेद्मि । आत्मतत्त्वविदस्मि इत्यर्थः । वायुरनिलममृतमथेदं भस्मान्तं शरीरम् । अर्चिरादिना गतस्य मे प्राणवायुः वायो लीयताम् । मृतञ्चेदं शरीरं भस्मान्तञ्च भवतु । ततश्च देहेन्द्रियादिषु आत्माभिमानी नाहमस्मि । तद्विलक्षणात्मज्ञानवान् इत्यर्थः । ओं क्रतो स्मर कृतं स्मर । ओमिति प्रणवप्रतिपाद्यत्वात् आदित्यस्य संबोधनम् । क्रतोः- अधीगर्थदयेशां कर्मणि (पा.सू.२-३-५२) इति कर्मणि षष्ठी - क्रतुम् उपास्तिमनुष्ठितां स्मर । तदङ्गतया कृत - कर्मापि स्मर । अहं देहविलक्षणात्मज्ञानी कर्माङ्गकब्रह्मविद्यानिष्ठश्च । अतः त्वत्स्वरूपं प्रदर्शय; मुक्तिमार्गश्च प्रयच्छ इत्यर्थः । अर्चिरादिप्रथमपर्वाग्निप्रार्थनामन्त्रः । अग्ने नय...... विद्वान् । हे अग्ने! सुपथा-\nशोभनैनार्चिरादिमार्गेण राये - ऐश्वर्याय स्वाराज्याय - मोक्षायेति यावत् - अस्मान् नय-\nप्रापय । हे देव - द्योतमान ! विश्वानि वयुनानि - सर्वाणि ज्ञानानि विद्वान् भवसि । अतो मदीयमपि आत्मज्ञानं त्वं जानासि इत्यर्थः । युयोध्यस्मज्जुहुराणमेनः । युयोधि -\nअपनय । अस्मत् - अस्मत्तः । जुहुराणं - कुटिलम् । हुर्च्छा कौटिल्ये (धा.पा.२११) इत्यस्मात् कानचि रूपम् । एनः - पापं युयोधि इत्यन्वयः । भूयिष्ठां - भूयसी नम उक्तिं ते करवाम इत्यर्थः ॥ १ ॥ \n॥ इति सप्तमाध्याये पञ्चदश ब्राह्मण प्रकाशिका ॥ ॥समाप्तश्च सप्तमोऽध्यायः ॥"
                            }
                        ]
                    }
                ]
            },
            {
                "title": "Chapter - 6",
                "number": 6,
                "verses": [
                    {
                        "verse_number": 1,
                        "original_text": "अष्टमोऽध्यायः प्रथमं ब्राह्मणम् [प्राणविद्या - ज्येष्ठ श्रेष्ठप्राणविद्या] यो ह वै ज्येष्ठञ्च श्रेष्ठञ्च वेद, ज्येष्ठश्च श्रेष्ठश्च स्वानां भवति । प्राणो वै ज्येष्टश्च श्रेष्ठश्च । ज्येष्ठश्च श्रेष्ठश्च स्वानां भवत्यपि च येषां बृभूषति, य एवं वेद ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - प्राणविषयकविद्या प्रस्तूयते - यो ह वै.........य एवं वेद । प्राणो हि इन्द्रियाणां मध्ये ज्येष्ठः । प्राणव्यापारानन्तरभावित्वात् इन्द्रियान्तरप्रवृत्तेः इति भावः । श्रेष्ठश्च; वक्ष्यमाणरीत्या इति भावः । एवं तं प्राणमुपासीनो यः, स स्वानां - ज्ञातीनां ज्येष्ठः श्रेष्ठश्च भवति । इतरेषाञ्च येषां ज्येष्ठः श्रेष्ठो बुभूषति भवितुमिच्छति; तेषामपि ज्येष्ठः श्रेष्ठश्च भवतीत्यर्थः ॥ १ ॥"
                            }
                        ]
                    },
                    {
                        "verse_number": 2,
                        "original_text": "यो ह वै वसिष्ठां वेदः वसिष्ठः स्वानां भवति । वाग् वै वसिष्ठा । वसिष्ठः स्वानां भवत्यपि च येषां बुभूषति, य एवं वेद ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यो ह वै.......वेद । अतिशयेन वसुमत्त्वं वसिष्ठत्वम् । वाग् वै वसिष्ठा । वाग्मिन एव हि वसुमत्ता भवति । अतो वाचो वसिष्ठत्वं सिद्धम् । शिष्टं पूर्ववत् ॥ २ ॥"
                            }
                        ]
                    },
                    {
                        "verse_number": 3,
                        "original_text": "[चक्षुषः प्रतिष्ठात्वम्] यो ह वै प्रतिष्ठां वेद, प्रतितिष्ठति समे, प्रतितिष्ठति दुर्गे । चक्षुर्वै प्रतिष्ठा । चक्षुषा हि समे च दुर्गे च प्रतितिष्ठति । प्रतितिष्ठति समे प्रतितिष्ठति दुर्गे, य एवं वेद ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यो ह वै प्रतिष्ठां वेद.......। चक्षुर्वै प्रतिष्ठा । चक्षुषः प्रतिष्ठात्वं नाम समविषमदेशप्रदर्शनद्वारा पुरुषप्रतिष्ठाहेतुत्वम् । शिष्टं पूर्ववत् ॥ ३ ॥"
                            }
                        ]
                    },
                    {
                        "verse_number": 4,
                        "original_text": "[श्रोत्रस्य सम्पत्त्वम्] यो ह वै सम्पदं वेद, सँ हास्मै पद्यते यं कामं कामयते । श्रोत्रं वै संपत् । श्रोत्रे हीमे सर्वे वेदा अभिसम्पन्नाः । सँ हास्मै पद्यते यं कामं कामयते, य एवं वेद ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यो ह वै संपदं.........वेद । सं हास्मै पद्यते । अस्मै संपद्यते । श्रोत्रे सत्येव हि सर्वे वेदाः सम्पन्ना भवन्ति । तस्मात् तत् सम्पत्त्वगुणकं श्रोत्रं यो वेद, तस्य काम्यमानः कामः सम्पद्यत इत्यर्थः ॥ ४ ॥"
                            }
                        ]
                    },
                    {
                        "verse_number": 5,
                        "original_text": "[मनसः आयतनत्वम्] यो ह वा आयतनं वेद, आयतनँ स्वानां भवति । आयतनं जनानाम् । मनो वा आयतनम् । आयतनँ स्वानां भवत्यायतनं जनानाम्, य एवं वेद ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र-यो ह वा आयतनं.......वेद । इन्द्रियाणाम् मनोऽधीनप्रवृत्तिकत्वात् इन्द्रियान्तरापेक्षया मनसः आयतनत्वम् । अत एव जनानामपि आयतनत्वम् । शिष्टं स्पष्टम् ॥ ५ ॥"
                            }
                        ]
                    },
                    {
                        "verse_number": 6,
                        "original_text": "[रेतसः प्रजातिगुणत्वम्] यो ह वै प्रजार्ति वेद, प्रजायते ह प्रजया पशुभिः । रेतो वै प्रजातिः । प्रजायते ह प्रजया पशुभिर्य एवं वेद ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - यो ह वै प्रजाति......वेद । रेतो वे प्रजातिः । रेत श्शब्देन प्रजननेन्द्रिय लक्ष्यते । तेन हि पुत्रपौत्रादिमत्तया प्रकृष्टतया जायते पुरुष इति तत् प्रजातिः । शिष्टं स्पष्टम् ॥ ६ ॥"
                            }
                        ]
                    },
                    {
                        "verse_number": 7,
                        "original_text": "[प्राणवागादीनां विवादः] ते हेमे प्राणा अहँश्रेयसे विवदमाना ब्रह्म जग्मुः । तद्धोचुः को नो वसिष्ठ इति । तद्धोवाच यस्मिन् उत्क्रान्ते इदँ शरीरं पापीयो मन्यते, स वो बसिष्ठ इति ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - ते हेमे प्राणा...... बसिष्ठ इति । ते हेमे - वागादयः प्राणाः- अहमर्थस्यात्मनः श्रेयसे विवदमानाः ब्रह्म - चतुर्मुखम् नपुंसकत्वं छान्दसम् - जग्मुः । तं गत्वा नः - अस्माकं मध्ये कः वसिष्ठः - श्रेयान्? इति तत् - ब्रह्म प्रति ऊचुः । तच्च -\nब्रह्म प्रत्युवाच' । किमिति? वः - युष्माकं मध्ये यस्मिनुत्क्रान्ते इदं शरीरं पापीयः-\nपापिष्ठतरमिव जनो मन्यते, स वः श्रेष्ठ इति प्रत्युवाच इत्यर्थः ॥ ७ ॥"
                            }
                        ]
                    },
                    {
                        "verse_number": 8,
                        "original_text": "[वाचः स्वसामर्थ्य परीक्षार्थम् उत्क्रमणम्] वाग्घोच्चक्राम । सा संवत्सरं प्रोष्यागत्योवाच, कथमशकत मदृते जीवितुमिति । ते होचुर्यथा कला अवदन्तो वाचा, प्राणन्तः प्राणेन, पश्यन्तश्चक्षुषा, शृण्वन्तश्शोत्रेण, विद्वाँसो मनसा, प्रजायमाना रेतसा एबमजीविष्मेति । प्रविवेश ह वाक्॥८॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - वाग्घोच्चक्राम सा.....वाक् । तत्र प्रथमतः परीक्षार्थं वाक् उत्क्रान्ता सती संवत्सरं प्रवासं कृत्वा पुनरागत्य; हे प्राणाः! मदृते - मां विना जीवितुं कथमशकत - कथं शक्ता इत्युवाच । ते ह - इतरे प्राणाः प्रत्यूचुः यथा कलाः - मूकाः वाचा अवदन्तोऽपि सन्तः प्राणेन जीवन्तः, चक्षुरादिना दर्शनादिकं कुर्वन्तः आसतेः एवं वयमपि अजीविष्म - जीवितवन्त इति होचुः । ततः प्राणेषु स्वस्य श्रेष्ठत्वं नास्तीति मत्या शरीरे वागिन्द्रियं प्रविवेश इत्यर्थः । एवमुत्तरत्रापि द्रष्टव्यम् ॥ (८-१२)"
                            }
                        ]
                    },
                    {
                        "verse_number": 9,
                        "original_text": "[चक्षुषः स्वसामर्थ्यपरीक्षार्थं उत्क्रमणम्] चक्षुर्होच्चक्राम । तत् संवत्सरं प्रोष्यागत्योवाच, कथमशकत मदृते जीवितु- मिति । ते होचुर्यथा अन्धा अपश्यन्तश्चक्षुषा, प्राणन्तः प्राणेन, वदन्तो वाचा, शृण्वन्तश्श्रोत्रेण, विद्वांसो मनसा, प्रजायमाना रेतसा - एवमजीविष्मेति । प्रविवेश ह चक्षुः ॥ ९ ॥ \n[श्रोत्रस्य शरीरादुत्क्रमणम्] श्रोत्रँ होच्चक्राम । तत्संवत्सरं प्रोष्यागत्योवाच कथमशकत मदृते जीवितुमिति । ते होचुर्यथा बधिरा अशृण्वन्तः श्रोत्रेण प्राणन्तः प्राणेन वदन्तो वाचा, पश्यन्तश्चक्षुषा विद्वाँसो मनसा प्रजायमाना रेतसैवमजीविष्मेति । प्रविवेश ह श्रोत्रम् ॥ १० ॥ \n[मनस उत्क्रमणम्] मनो होच्चक्राम । तत्संवत्सरं प्रोष्यागत्योवाच कथमशकत मदृते जीवितु- मिति । ते होचुर्यथा मुग्धा अविद्वाँसो मनसा प्राणन्तः प्राणेन वदन्तो वाचा पश्यन्तः चक्षुषा शृण्वन्तः श्रोत्रेण प्रजायमाना रेतसैवमजीविष्मेति । प्रविवेश ह मनः ॥ ११ ॥ \n[रेतसः उत्क्रमणम्] रेतो होच्चक्राम । तत्संवत्सरं प्रोष्यागत्योवाच कथमशकत मदृते जीवितुमिति । ते होचुर्यथा क्लीबा अप्रजायमानाः रेतसा प्राणन्तः प्राणेन वदन्तो वाचा पश्यन्तश्चक्षुषा शृण्वन्तः श्रोत्रेण विद्वाँसो मनसैवमजीविष्मेति । प्रविवेश ह रेतः ॥ १२ ॥ \n[मुख्यप्राणोत्क्रमणे वागादिभिरनुत्क्रमप्रार्थना] अथ ह प्राणा उत्क्रमिष्यन् यथा महासुहयः सैन्धवः पड्वीशशङ् कून् संबृहेत्, एवँ हैवेमान् प्राणान् संबबर्ह । ते होचुः मा भगव उत्क्रमीर्न वै शक्ष्यामस्त्वदृते जीवितुमिति । तस्यो मे बलिं कुरुतेति । तथेति ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ ह प्राण.........संबबर्ह । अथ मुख्यप्राणः उत्क्रमिष्यन् सन् यथा\nलोके महान् सुहयः शोभनो हयः सैन्धवः- सिन्धुदेशप्रभवः परीक्षणाय अश्वारूढः पड्वीशशङ् कून् - पड्वीशाश्च ते शङ्कवश्च पादबन्धनशङ् कून् संबृहेत् - उत्खनेत्; एवमेव इमान् सर्वान् प्राणान्, वागादीन् संबबर्ह - उच्चरवान, उत्खातवान् । ते होचुः मा भगवः..... जीवितुमिति । ते - ह प्राणा आगत्य, हे भगवन् ! पूजार्ह ! मुख्यप्राण ! त्वं मोत्क्रमीः - उत्क्रमणं मा कार्षीः । त्वां विना वयं जीवितुं न शक्ष्याम इति होचुः । स प्रत्युवाच तस्यो मे बलिं कुरुत इति । तस्य मे श्रेष्ठस्य यूयं बलिं कुरुत\nप्रयच्छतेति । उशब्दोऽवधारणे । तथेति । तथेत्येव तेऽपि प्रत्यूचुः इत्यर्थः ॥ १३ ॥"
                            }
                        ]
                    },
                    {
                        "verse_number": 10,
                        "original_text": "[वागादीनां शरणागतिः] सा ह वागुवाच, यद्वा अहं वसिष्ठाऽस्मि, त्वं तद्वसिष्ठोऽसीति । यद्वा अहं प्रतिष्ठाऽस्मि त्वं तत् प्रतिष्ठोऽसीति चक्षुः । यद्वा अहँ सम्पदस्मि, त्वं तत् संपदसीति, श्रोत्रम् । यद्वा अहमायतनमस्मि, त्वं तदायतनमसीति मनः । यद्वा अहं प्रजातिरस्मि, त्वं तत् प्रजातिरसीति रेतः । तस्यो मे किमन्नं किं वास इति । यदिदं किञ्चाश्वभ्य क्रिमिभ्य आ कीटपतङ्गेभ्यः, तत्तेऽन्नम्; आपो वास इति । न ह वा अस्यानन्नं जग्धं भवति, नानन्नं प्रतिगृहीतम्, य एवमेतदनस्यान्नं वेद । तद्विद्वाँसः श्रोत्रिया अशिष्यन्त आचामन्त्यशित्वा चाचामन्ति, एतमेव तदनमनग्नं कुर्वन्तो मन्यन्ते ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा ह वागुवाच...... प्रजातिरसीति रेतः । यद्वै येनैव गुणेनाहं वसिष्ठाऽस्मि , तत् - तेन गुणेन त्वमेव वसिष्ठोऽसि; मम वसिष्ठत्वं त्वदधीनमिति वागुवाच इत्यर्थः । वै शब्दोऽवधारणे । एवमुत्तरत्रापि । तस्यो मे किमन्नं किं [मे] वासः । तस्य\nएतादृशगुणविशिष्टस्य मेऽन्नं किम्, वासः- वस्त्रं किमिति मुख्यः प्राण इतरान् पप्रच्छ इत्यर्थः । ते प्रत्यूचुः, यदिदं किञ्चाश्वभ्यः............वास इति । श्वक्रिम्यादिपर्यन्तप्राणिजातस्य यदन्नम्, तत् सर्वं प्राणस्य ते अन्नम् । आपो वासः । सर्वप्राणिजातान्ने प्राणान्नत्वचिन्तनं कर्तव्यम्, अप्सु वासस्त्वचिन्तनं कर्तव्यमित्यर्थः । न तु, सर्वभक्षणं कर्तव्यम्, अद्भिरा- च्छादनं कार्यं इति वाऽर्थः तस्य असम्भवादिति द्रष्टव्यम् । सर्वप्राणिजातान्ने प्राणान्नत्वचिन्तनं स्तौति - न ह वा अस्यानन्नं.....वेद । य एवमेतत् अनस्य - प्राणस्य अन्नं सर्वं वेद, अस्य - सर्वप्राण्यन्ने प्राणान्नत्वचिन्तनं कुर्वतः अनन्नं न जग्धं भवति नाभक्ष्यं भक्षितं भवति । अभक्ष्यभक्षणे न दोष इत्यर्थः । अनन्नम् - अभक्ष्यम् गजाश्वादिकं न प्रतिगृहीतं भवति । गजाश्वप्रतिगृहादिना न दोष इति यावत् । सर्वान्नानुमतिश्च प्राणात्यये तद्दर्शनात् (ब्र.सू.३-४-२८) इति सर्वान्नानुमतेः प्राणात्ययविषयत्वसमर्थनात् अभक्ष्यभक्षणादौ दोषाभावप्रतिपादनमिदम् आपद्विषयमेव द्रष्टव्यम् । तद्विद्वांसश्श्रोत्रियाः......मन्यन्ते । यस्मादपां वासस्त्वं अनुसन्धातव्यम्; तत् तस्माद्धेतोः श्रोत्रियाः विद्वांसः आचमनीयाभिः अद्भिः वासोभिः एतमनं - प्राणमनग्नं कुर्वन्तो मन्यन्ते एवमेतदनं एतं प्राणमनग्नं कुर्वन्तो मन्यमानाः अशनात्पूर्वं पश्चाच्चाचा- मन्तीत्यर्थः । अनग्नं कुर्वन्तो मन्यन्ते इत्युक्त्या वासस्त्वचिन्तनं अर्थसिद्धम्; वासः कार्यत्वादनग्नताया इति द्रष्टव्यम् । भाष्योदाहृतम् , तस्मादेवंविदशिष्यन्नाचामेदशित्वा\nचाचामेत् इत्यादिवाक्यं माध्यन्दिनशाखागतं द्रष्टव्यम् ॥ १४ ॥ ॥ इति अष्टमाध्याये प्रथमब्राह्मण प्रकाशिका ॥"
                            }
                        ]
                    },
                    {
                        "verse_number": 11,
                        "original_text": "॥ द्वितीयं ब्राह्मणम् ॥ [पञ्चाग्निविद्या] श्वेतकेतुर्ह वा आरुणेयः पञ्चालानां परिषदम् आजगाम । स आजगाम जैबलिं प्रवाहणं परिचारयमाणम् । तमुदीक्ष्याभ्युवाद, कुमारा ३ इति । स भो ३ इति प्रतिशुश्राव । अनुशिष्टो न्वसि पित्रेति । ओमिति होवाच ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- प्रकृतिविविक्तजीवयाथात्म्यविषयां पञ्चाग्निविद्यां संसृतिवैराग्याय प्रस्तोति श्वेतकेतुर्ह वा आरुणेयः पञ्चालानां परिषदमाजगाम । नाम्ना श्वेतकेतुः आरुणेरपत्यम् आरुणेयः । स पञ्चालानां देशानां परिषदं - समाजं स्ववैदुष्यप्रकटनाय आजगाम इत्यर्थः । स आजगाम जैबलिं प्रवाहणं परिचारयमाणम् । जीबलस्य अपत्यं जैबलिः । तं प्रवाहणनामानं स्वभृत्यैः आत्मनः परिचारं कारयन्तं राजानम् आगच्छत् । तमुदीक्ष्याभ्युवाद कुमारा३ इति । स राजा तं - श्वेतकेतुमुदीक्ष्य कुमारा३ इति आमन्त्रितवान् । आमन्त्रणे प्लुतिः । स भो३ इति प्रतिशुश्राव । सः - श्वेतकेतुः भो इति प्रतिशुश्राव - प्रत्युवाच । अनुशिष्टो न्वसि पित्रेति । अथ राजा, पित्रा त्वं विद्यामनुशिष्टोऽसीति श्वेतकेतुं पप्रच्छ । ओमिति होवाच । ओम् - अनुशिष्टोऽस्मीति इतर उवाच इत्यर्थः ॥"
                            }
                        ]
                    },
                    {
                        "verse_number": 12,
                        "original_text": "[राज्ञा पृष्टाः पञ्चपश्नाः] वेत्थ यथेमाः प्रजाः प्रयत्यो विप्रतिपद्यन्ता३ इति । नेति होवाच । वेत्थो यथेमं लोकं पुनरापद्यन्ता३ इति । नेति होवाच । घेत्थो यथाऽसौ लोक एवं बहुभिः पुनःपुनः प्रयद्भिः न सम्पूर्यता ३ इति । नेति होवाच । वेत्थो यतिथ्यामाहुल्याँ हुतायामापः पुरुषवाचो भूत्वा समुत्थाय वदन्ती३ इति । नेति हैवोवाच । वेत्थो देवयानस्य वा पथः प्रतिपदं पितृयाणस्य वा, यत् कृत्वा देवयानं मा पन्थानं प्रतिपद्यन्ते पितृयाणं वा । अपि हि न ऋषेर्वचः श्रुतम् । हे सृती अशृणवं पितॄणामहं देवानामुत मर्त्यानाम् । साभ्यामिदं विश्वमेजत्समेति यदन्तरा पितरं मातरं च इति । नाहमत एकञ्चन वेदेति होवाच ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र- अथ तं राजा पृच्छति वेत्थ यथेमाः प्रजाः प्रयत्यो विप्रतिपद्यन्ता ३ इति । प्रयत्यः - म्रियमाणाः इमाः प्रजाः यथा - येन प्रकारेण विप्रतिपद्यन्ते - विशिष्टदेशं प्रतिपद्यन्त 'इत्यर्थः' । प्रश्ने प्लुतिः । इति - इममर्थं वेत्थ - जानासि किमित्यर्थः । एवं\nगन्तव्यदेशप्रश्नः । एवं पृष्टः कुमारः नेति होवाच - न वेद्मि इत्युवाच इत्यर्थः । अथ पुनः पृच्छति वेत्थो यथेमं लोकं पुनरापद्यन्ता३ इति । उकारः - प्रश्ने । इमं लोकं यथा - येन प्रकारेण पुनरागच्छन्तीति वेत्थ इत्यर्थः । नेति होवाच । इतर इति शेषः । पुनः पृच्छति वेत्थो यथासौ लोक एवं बहुभिः पुनः पुनः प्रयद्भिः न संपूर्यता ३ इति । असौ स्वर्गो लोकः अनवरतं प्रयद्भिः - गच्छद्भिः पुरुषै कुतो न संपूर्यत इति वेत्थ किमित्यर्थः । नेति होवाच । पूर्ववदर्थः । पुनः पृच्छति वेत्थो यतिथ्यामाहुत्यां हुतायामापः पुरुषवाचो भूत्वा समुत्थाय वदन्तीति । यावतां पूरणी यतिथी । तस्य पूरणे डट् (पा.सू.५-२-४८) वतोरिथुक् इति\nडटि, (पा.सू.५-२-५) इति इथुगागमः' । यावत्संख्याकायामाहुत्यां हुतायामापः - पुरुष इति वाग् यासां ताः पुरुषवाचः पुरुषशब्दवाच्याः भूत्वा - पुरुषाकारपरिणता भूत्वा समुत्थाय वदन्ति अभिलपनं कुर्वन्त आसते, तद्वेत्थ किमित्यर्थः । नेति हैवोवाच । पूर्ववत् । पुनः पृच्छति - वेत्थो देवयानस्य वा पथः प्रतिपदं पितृयाणस्य वा ।\nदेवयानस्य वा पितृयाणस्य वा पथः प्रतिपदं किं वेत्थ । प्रतिपद्यतेऽनेनेति प्रतिपत् प्रथमं पर्व । तदेव स्पष्टयति - यत् कृत्वा देवयानं वा पन्थानं प्रतिपद्यन्ते पितृयाणं वा । यत् कृत्वा - यदुपक्रम्येत्यर्थः । शिष्टं स्पष्टम् । देवयानपितृयाणव्यावर्तकाकारप्रश्नोऽयमिति द्रष्टव्यम् । भाष्ये छान्दोग्यपञ्चाग्निविद्याप्रश्नानुक्रमेण कर्मिणां गन्तव्यदेशं पुनरावृत्तिप्रकारं देवयानपितृयाणपथव्यावर्तने अमुष्य लोकस्य अप्राप्तारं च वेत्थेति पृष्ट्वा, वेत्थ यथा\nपञ्चम्यामाहुतावापः पुरुषवचसो भवन्ति (छां.उ.५-३-३) इति पप्रच्छ इति भाषितत्वात् इहापि तावन्मात्रपर्यवसानं युक्तम् । अपि हि न ऋषेः वचश्श्रुतम् । अस्मिन् देवयान- पितृयाणविषये ऋषेः - मन्त्रकृतोऽपि वचः नः अस्माकं श्रुतमित्यर्थः । कोऽयं मन्त्र\nइत्यत्राह द्वे सृती...... मातरञ्च । द्वे सृती - गती अशृणवमहं - श्रुतवानस्मि । के ते सृती? पितॄणां देवानाञ्च द्वे सृती अहम् अशृणवम् - अश्रौषमित्यर्थः । गतिद्वयं केषां\nगन्तृणामित्यत्राह - मर्त्यानाम् । मनुष्याणां हि गतिद्वयम् । यद्वा देवपितृमनुष्याणां धूमाद्यर्चिरादिमार्गद्वयम् अश्रौषम् इत्यर्थः । एजत् - गच्छत् प्राणिजातं विश्वं समस्तं ताभ्यां - सृतिभ्यां समेति । किम्? ब्रह्माण्डान्तर्गतं लोकजातं समेति, यत् मातरं पितरं च अन्तरा विना वर्तते; तच्च गच्छति - मातापितृशून्यं भगवल्लोकं च समेति इत्यर्थः । पितृयाणेन पथा अण्डान्तर्वर्तिलोकं समेति । उत्तरेण पथा भगवल्लोकं समेति इत्यर्थः । एवं पृष्टं कुमार आह नाहमत एकञ्चन वेद इति होवाच । अतः एषां मध्ये न किञ्चिदपि प्रश्नं वेद्मि इत्युक्तवान् इत्यर्थः ॥ २ ॥"
                            }
                        ]
                    },
                    {
                        "verse_number": 13,
                        "original_text": "[श्वेतकेतोः पितृसमीपगमनम्] अथैनं वसत्योपमन्त्रयाञ्चक्रे । अनादृत्य वसतिं कुमारः प्रदुद्राव । स आजगाम पितरम् । तँ होवाच, इति वाव किल नो भवान् पुराऽनुशिष्टानवोचदिति । कथँ सुमेध इति । पञ्च मा प्रश्नान् राजन्यबन्धुः अप्राक्षीत्, ततो नैकञ्चन वेदेति । कतमे त इति । इम इति ह प्रतीकान्युदाजहार ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अथैनं वसत्योपमन्त्रयाञ्चक्रे । अथ - राजा एनं - श्वेतकेतुं वसत्या\nहेतुना उपामन्त्रयत् । कुमारस्य वासं प्रार्थितवान् इत्यर्थः । अनादृत्य तु तां वसतिं कुमारः श्वेतकेतुः प्रदुद्राव - राजसमीपाच्छीघ्रं निर्जगाम इत्यर्थः । अथ स आजगाम पितरम् । आगत्य च तं होवाच । किमिति । इति वाव किल नो भवान् पुराऽनुशिष्टान- वोचत् । पुरा - समावर्तनकाले नः अस्मान् , प्रति भवान् - अनुशिष्टसर्वविद्यान् इति वाव किलावोचत् - एवंरीत्या हि तदुक्तवानिति । एवं सामर्षेण पुत्रेणोक्तः पिता आह - कथं सुमेध इति । नानुशिष्टोऽसीति शेषः । इतरोऽननुशासनं दर्शयति पञ्चमा..... नैकञ्चन वेदेति । राजन्यबन्धुः - राजन्याभासः । राजन्यानां बन्धुः राजन्यबन्धुः । स्वयम् अराजन्य एव सन् राजन्यानां बन्धुरिति [व्यपदिशति इति प्रवाहणो] निन्द्यते । सः पञ्च\nप्रश्रान् मां पृष्टवान् । तत्राहम् एकमपि न वेद्मिति श्वेतकेतुराह इत्यर्थः । पिता पृच्छति- कतमे त इति । प्रश्नाः कीदृशा इत्यर्थः । पुत्रस्तु इम इति ह प्रतीकान्युदाजहार । इमे\nइत्येवं तत्प्रश्रानां प्रतीकानि एकदेशान् उदाजहार - सूचितवान् इत्यर्थः ॥ ३ ॥"
                            }
                        ]
                    },
                    {
                        "verse_number": 14,
                        "original_text": "स होवाच, तथा नस्त्वं तात जानीथाः यथा यदहं किञ्चन वेद सर्वमहं सत्तुभ्यमवोचम् । प्रैहि तु तत्र प्रतीत्य ब्रह्मचर्यं वस्त्याव इति । भवानेव गच्छतु इति । स आजगाम गौतमो पत्र प्रवाहणस्य जैबलरासा । तस्मा आसनमाहृत्य उदकमाहारयाञ्चकार । अथ हास्मा अर्ध्यं चकार । तँ होवाच वरं भगवते गौतमाय दद्म इति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच । पिता प्रत्युषार्थत्यर्थः । किमिति । तथा - नस्त्वं तात जानीथाः वास्याव इति । हे तात। नः - अस्मान् त्वं तथा जानीथाः । [कथम्?] यथा - येन प्रकारेण अहे यत् किञ्च वेद, तत् सर्वं तुभ्यम् अहम् अवोचमिति । ततश्च, मया एते प्रश्नाः नावगताः इति मया नोक्ताः । अतः त्वञ्च प्रैहि - आगच्छ । आवां तत्र राज्ञः समीपं प्रतीत्य - गत्वा विद्यार्थं वत्स्याव इति । इतर आह - भवानेव गच्छतु इति । नाहं तस्य मुखं निरीक्षितुम् उत्सहे इति भावः । स आजगाम....जैबलेरासा । आसा - आस्या । आसनमित्यर्थः । तस्मा आसनमाहृत्य उदकमाहारयाञ्चकार । तस्मै - गौतमाय राजा आसनं दत्वा पाद्यार्थमुदकं भृत्यैः आनायितवान् इत्यर्थः । अथ हास्मा अर्घ्यं चकार । अस्मै - गौतमायाय कृतवान् इत्यर्थः । तं होवाच; वरं भगवते गौतमाय दद्म इति । भगवते गौतमाय गवादिलक्षणं वरं प्रयच्छाम इति गौतमम् उक्तवान् इत्यर्थः ॥ ४ ॥"
                            }
                        ]
                    },
                    {
                        "verse_number": 15,
                        "original_text": "स होवाच प्रतिज्ञातो म एष वरो यां तु कुमारस्य अन्ते वाचमभाषथाः तां मे ब्रूहीति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच प्रतिज्ञातो- - - मे ब्रूहीति । स होवाच गौतमः । वरी दीयत इति त्वया प्रतिज्ञातश्चेत्; यां वाचं मम कुमारस्य अन्ते - समीपे अभाषथाः, तामेव वाचं मे ब्रूहि । तानेव प्रश्नान् मे ब्रूहि इत्यर्थः ॥ ॥"
                            }
                        ]
                    },
                    {
                        "verse_number": 16,
                        "original_text": "[राज्ञः प्रत्युत्तरम्]\nस होवाच दैवेषु वै गौतमो तद्वरेषु मानुषाणां ब्रूहीति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच....ब्रूहीति । सः - राजा उवाच । उः अवधारणे । हे गौतम! यत् त्वं प्रार्थयसे, तत् दैवेषु वरेष्वेव अन्तर्गतम् । तस्मात् तन्न प्रार्थनीयम् । मानुषाणां वराणां मध्ये किञ्चित् वृणी(णु)ष्वेति ॥ ६ ॥"
                            }
                        ]
                    },
                    {
                        "verse_number": 17,
                        "original_text": "स होवाच, विज्ञायते हास्ति हिरण्यस्यापात्तं गो अश्वानां दासीनां प्रवाराणां परिधानस्य। मा नो भवान् बहोरनन्तरस्य अपर्यन्तस्याभ्यवदान्यो अभूदिति। स वै गौतम! तीर्थेनेच्छासा इति । उपैम्यहं भवन्तमिति । वाचा ह स्मैव पूर्वं उपयन्ति । स होपायनकीर्त्योवास ॥७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स होवाच.....परिधानस्य । स होवाच गौतमः, तव हिरण्यस्य गो अश्वानां - सर्वत्र विभाषा गोः (पा.सू,६-१,१२९) इति प्रकृतिभावः - दासीनां प्रवाराणां\nप्रच्छयपटानाम अधोंऽशुक्लक्षणस्य परिधानस्य च अपात्तं - प्राप्तम् प्राप्तिरिति यावत् । अस्ति हेति मया ज्ञायते हि । तैर्मानुषः वित्तैः मम प्रयोजनं नास्तीत्यर्थः । मा नो भवान्,..... अभूदिति । बहोः - प्रभूतस्य अनन्तस्य - अनन्तकालस्य अपर्यन्तस्य - पुत्र-पौत्रगामिनः विद्यारूपद्रविणस्य नः अभि - अस्मान् प्रति भवान् अवदान्यः - अदाता मा भूत । सर्वेषां दाता भवानरमारकं कुतो न प्रयच्छतीति भावः । एवमुक्तो राजा आह- स वै गौतम तीर्थेनेच्छासा इति । हे गौतम! स त्वं तीर्थन न्यायविहितेन विद्या मत्तः इच्छासै - इच्छस्व इत्यर्थः । इत्युक्तो गौतमः प्राह उपैम्यहं भवन्तमिति । उपैमि - उपगच्छामि शिष्यत्वेन अहं भवन्तमिति । वाचा ह स्म वै पूर्वं उपयन्ति । वाचा ह स्मैव किल पूर्वे ब्राह्मणाः वर्णावरान् उपयन्ति; न तु शिष्यवृत्त्या उपगच्छन्ति । स होपायनकीर्त्यावास । अतः सः गौतमोऽपि उपायनकीर्त्या - शिष्यत्वेन उपैमि इत्युपगमनकीर्तनमात्रेणैव उवास - उषितवान् । नोपगमनशुश्रूषादिकं कृतवानिति भावः ॥ ७ ॥"
                            }
                        ]
                    },
                    {
                        "verse_number": 18,
                        "original_text": "स होवाच, तथा नस्त्वं गौतम मापराधास्तव च पितामहा यथा । इयं विद्येतः पूर्वं न कस्मिंश्चन ब्राह्मण उवास । तां त्वहं तुभ्यं वक्ष्यामि । को हि त्वैवं ब्रुवन्तमर्हति प्रत्याख्यातुमिति ॥ ८ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- स होवाच, तथा...... यथा । सः - राजा उवाच हे गौतम ! तव च पितामहाः यथा नः पूज्याः, तथा त्वमपि पूज्य एव । स वै गौतम तीर्थेनेच्छा सै इति चिरवासाज्ञापनकृतमदीयापराधाः मा गणनीयाः । इयं विद्येतः ...... उवास । इयञ्च विद्या इतः पूर्वं कस्मिंश्चिदपि ब्राह्मणे नोवास न स्थितवती । तां त्वहं तुभ्यं वक्ष्यामि । तां - तादृशीं ब्राह्मणैः इतःपूर्वम् अलब्धां विद्यां तुभ्यं वक्ष्यामि । को हि त्वैवं ब्रुवन्तमर्हति प्रत्याख्यातुमिति । को वा निकृष्टं प्रति, शिष्योऽहं भवामि इत्येवं वदन्तं त्वां प्रत्याख्यातुमर्हति । अतो दुर्लभामपि विद्यां तुभ्यं वक्ष्यामि इत्यर्थः ॥ ८ ॥"
                            }
                        ]
                    },
                    {
                        "verse_number": 19,
                        "original_text": "[आदौ चतुर्थप्रश्नस्योत्तरम्]\nअसौ वै लोकोऽग्निर्गौतम । तस्याऽऽदित्य एव समित्, रश्मयो धूमोऽहरर्चिर्दिशोऽङ्गाराः, अवान्तरदिशो विस्फुलिङ्गाः । तस्मिन्नेतस्मिन्नग्नौ देवाः श्रद्धां जुह्वति । तस्या आहुत्यै सोमो राजा सम्भवति ॥ ९ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तत्र, वेत्थो यतिथ्यामाहुत्यां हुतायामापः पुरुषवाचो भूत्वा समुत्थाय वदन्ति इति प्रश्नस्य प्रतिवचनमाह - असौ वै...... सम्भवति । हे गौतम। असौ\nद्युलोक एवाग्निः । तस्य आदित्य एव समित् । आदित्येन हि द्युलोको दीप्यते । रश्मयो धूमः । आदित्यरश्मयो धूमः । आदित्यरूपसमित्प्रभवत्वात् । अहरर्चिः - प्रकाशवत्त्वात् दिशोऽङ्गारा अवान्तरदिशो विस्फुलिङ्गाः । दिशामवान्तरदिशाञ्च अहोरूपार्चिः प्रादुर्भावा- धीनाभिव्यक्तिकत्वेन अङ्गारत्वविस्फुलिङ्गत्वे । तस्मिन्नेतस्मिन्नग्नौ आदित्यादिलक्षण- समिदाद्युपेते अग्नौ देवाः इन्द्रियाणि श्रद्धां जुह्वति । श्रद्धा वा आपः (तै.सं.१-६-८) इति श्रद्धाशब्देन आप उच्यन्ते । आत्मधर्मभूतायाः श्रद्धायाः होतव्यत्वासंभवात् । एतच्च, प्रथमेऽश्रवणादिति चेन्न ता एव ह्युपपत्तेः (ब्र.सू.३-१-५) इति सूत्रभाष्ययोः स्पष्टम्। तत्रापि न जलमात्रम्, किन्तु भूतसूक्ष्माणां सर्वेषाम् उपलक्षकं श्रद्धापदम् । एतच्च, त्र्यात्मकत्वात्तु भूयस्त्वात् (ब्र.सू.३-१-२) इति सूत्रभाष्ये स्पष्टम् । न चेन्द्रियाणां द्युलोकाग्नौ भूतसूक्ष्मरूपाहुतिप्रक्षेपे कथं होतृत्वमिति वाच्यम् - इन्द्रियाणामभावे भूतसूक्ष्माणां जीवं परिष्वज्य द्युलोकादिगमनासम्भवात्, तस्मिन्नेतस्मिन्नग्नौ देवाः श्रद्धां जुह्वति इति देवशब्दितानाम् इन्द्रियाणां होतृत्वोक्तिः न विरुद्ध्यत इति द्रष्टव्यम् । तस्यै आहुत्यै । तस्या आहुतेः इत्यर्थः । विभक्तिव्यत्ययः छान्दसः । सोमो राजा सम्भवति । देवभोग्य- दिव्यदेहयुक्तो भवतीत्यर्थः । एवमुत्तरत्रापि समिद्धमार्चिः अङ्गारविस्फुलिङ्गत्वकल्पनेषु किञ्चित् साधर्म्यं बुद्धिमद्भिः ऊह्यम् ॥ ९ ॥"
                            }
                        ]
                    },
                    {
                        "verse_number": 20,
                        "original_text": "[द्वितीयाहुतिस्वरूपम्]\nपर्जन्यो वा अग्निर्गौतम । तस्य संवत्सर एव समित्; अभ्राणि धूमो विद्युदर्चिरशनिरङ्गाराः, ह्वादुनयो विस्फुलिङ्गाः, तस्मिन्नेतस्मिन्नग्नौ देवाः सोमं राजानं जुह्वति । तस्या आहुत्यै वृष्टिः संभवति ॥ १० ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- पर्जन्यो वा अग्निर्गौतम । वृष्टिप्रवर्तको देवः पर्जन्यः । तस्य संवत्सर एव समित् । शरदादिग्रीष्मान्तैः संवत्सरावयवैरेव पर्जन्यानेः दीप्यमानत्वात् । ह्वादुनयः स्तनयित्नुशब्दाः । विप्रकीर्णत्वानेकत्वसामान्यात् । तस्मिन् एतस्मिन्नग्नौ देवास्सोमं राजानं जुह्वति । कर्मफलभोगावसाने अमृतमयदिव्यदेहो द्रवीभूतस्सन् देवशब्दवाच्यैः इन्द्रियैस्सह पर्जन्ये पतति इत्यर्थः । शिष्टं स्पष्टम् ॥ १० ॥"
                            }
                        ]
                    },
                    {
                        "verse_number": 21,
                        "original_text": "अयं वै लोकोऽग्निर्गौतम । तस्य पृथिव्येव समित्, अग्निर्धूमोरात्रिरर्चिश्चन्द्रमा अङ्गाराः, नक्षत्राणि विस्फुलिङ्गाः । तस्मिन्नेतस्मिन्नग्नौ देवा वृष्टिं जुह्वति । तस्या आहुत्या अन्नँ सम्भवति ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- अयं वै...... समित् । अयं - समुद्रपर्वतादियुक्तो लोकः अग्निः । पृथिव्यंशस्तु समित् । अग्निर्धूमः । समिदाश्रितत्वात् धूमस्य, अग्नेरपि पृथिवीरूप- समिदाश्रितत्वात् अग्नेः धूमत्वं युक्तम् । रात्रिरर्चिः । अर्चिः प्रकाशस्य रात्र्यधीनत्वात् रात्रिरेवार्चिः इत्यर्थः । शिष्टं स्पष्टम् ॥ ११ ॥"
                            }
                        ]
                    },
                    {
                        "verse_number": 22,
                        "original_text": "पुरुषो वा अग्निर्गौतम । तस्य व्यात्तमेव समित्, प्राणो धूमो वागर्चिः चक्षुरङ्गाराः, श्रोत्रं विस्फुलिङ्गाः । तस्मिन्नेतस्मिन्नग्नौ देवा अन्नं जुह्वति । तस्या आहुत्यै रेतः सम्भवति ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - व्यात्तमेव समित् । विवृतं मुखमेव समिदित्यर्थः । वागर्चिः । प्रकाशकत्व- सामान्यात् वागिन्द्रियमर्चिरित्यर्थः । अस्या आहुत्यै । अस्या आहुतेरित्यर्थः । शिष्टं स्पष्टम् ॥ १२ ॥"
                            }
                        ]
                    },
                    {
                        "verse_number": 23,
                        "original_text": "योषा वा अग्निर्गौतम । तस्या उपस्थ एव समित्, लोमानि धूमो योनिरर्चिः, यदन्तः करोति तेऽङ्गाराः, अभिनन्दा विस्फुलिङ्गाः । तस्मिन्नेतस्मिन्नग्नौ देवा रेतो जुह्वति । तस्या आहुत्यै पुरुषः सम्भवति स जीवति यावज्जीवति । अथ यदा म्रियते ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - योषा वा अग्निः । योषा - स्त्री । योनिरर्चिः । वर्णसाम्यात् योनेः- अर्चिष्ट्वम् । यदन्तः करोति तेऽङ्गाराः । अन्तःकरणं नाम मिथुनीकरणम् । अभिनन्दा विस्फुलिङ्गाः - क्षुद्रत्वसाम्यात् । एवम्, यतिथ्याम् आहुत्यां हुतायामापः पुरुषवाचो भूत्वा समुध्याय वदन्ति इति प्रश्नस्य उत्तरमुक्तम् । अन्येषामपि प्रश्नानामुत्तरं वक्तुं प्रसङ्गं सम्पादयति - स जीवति । सः - पुरुषः एवं क्रमेण रेतोरूपायाम् आहुतौ हुतायां पुरुषाकारो जातस्सन् जीवति । कियन्तं कालम् इत्यत्राह - यावज्जीवति । यावदस्मिन् शरीरे स्थितिनिमित्तं कर्म विद्यते, तावदित्यर्थः । अतः कस्यापि कालस्य न नियतिरिति भावः । अथ यदा म्रियते । अथ - तत्कर्मक्षये यस्मिन् काले म्रियते इत्यर्थः ॥ १३ ॥"
                            }
                        ]
                    },
                    {
                        "verse_number": 24,
                        "original_text": "अथैनमग्नये हरन्ति । तस्याग्निरेवाग्निर्भवति । समित् समित् । धूमो धूमोऽर्चिरचिरङ्गारा अङ्गाराः, विस्फुलिङ्गा विस्फुलिङ्गाः । तस्मिन्नेतस्मिन्नग्नौ देवाः पुरुषं जुह्वति । तस्या आहुत्यै पुरुषो भास्वरवर्णः संभवति ॥ १४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.-अथैनमग्नये हरन्ति । अथ - मरणानन्तरम् अग्न्ये - अग्न्यर्थम् अग्नौ होमाय एनं - मृतमृत्विजो हरन्ति । तस्याग्निरेवाग्निः - विस्फुलिङ्गा विस्कुलिङ्गाः ।"
                            }
                        ]
                    },
                    {
                        "verse_number": 25,
                        "original_text": "अस्याः षष्ठ्या आहुतेः अग्निसमिदादिकं न काल्पनिकम्। अपि तु स्वाभाविकमेव । तस्मिन्नेतस्मिन्नग्नौ भास्वरवर्णः सम्भवति । तस्मिन्नग्नौ ऋत्विग्भिः, असौ स्वर्गाय लोकाय स्वाहा इति यजमाने हुते सति द्युलोके दीप्यमानशरीरो यजमानो निष्पद्यते इत्यर्थः ॥ १४ ॥\n ते ये एवमेदद्विदुर्येचामी अरण्ये श्रद्धां सत्यमुपासते, तेऽर्चिरभिसम्भवन्ति; अर्चिषोऽहरह्न आपूर्यमाणपक्षम्, आपूर्यमाणपक्षाद्यान् षण्मासानुदङ्ङादित्य एति, मासेभ्यो देवलोकम्, देवलोकादादित्यम्, आदित्यात् वैद्युतम् । तान् वैद्युतान् पुरुषो मानस एत्य प्रहालोकान्, गमयति । तेषु ब्रह्मलोकेषु पराः परावन्तो वसन्ति । तेषां न पुनरावृत्तिः ॥ १५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इदानीं प्रथम प्रश्रनिर्णयार्थम् आरभते ते य एवमेतद्विदुः - [ये] एवम् - अनेन प्रकारेण पर्जन्यैतल्लोकपुरुषयोषिद्रूपेषु पञ्चस्वग्निषु श्रद्धासोमवृष्ट्यान्नरेतोऽनुषक्ततया सञ्चरन्तं प्रत्यगात्मानं ब्रहात्मकत्वेन ये वितुः - उपासते त इति यावत् - ये च..... से - ये चामी पुरुषाः अरण्ये स्थित्वा श्रद्धां पुरस्कृत्य सत्य शब्दितं परमात्मानं प्रत्यगात्मात्म कमुपासते ते च, एते उभयेऽपि अर्चिरभिसम्भवन्ति - अर्चिराभिमानिनीं देवता संगता भवन्ति इत्यर्थः । अर्चिषोऽहः इत्यादौ सर्वत्र अभिसम्भवन्ति इत्यनुषङ्गः । आपूर्वमाणपक्षात् यान् षण्मासान् उदङ्ङादित्य एति । तान् मासान् इति शेषः । उदङ् - उदङ्मुख इत्यर्थः । उदग्देशस्थ इति वा । अत्राहः पूर्वपक्षादिशब्दाः तत्तदभिमानिदेवतापराः । मासेभ्यो देवलोकम् । अत्र मासेभ्यः संवत्सरम् इति छान्दोग्ये श्रवणाधिककालानां न्यूनकालेभ्य उत्तरोत्तरत्वेन निवेशस्य प्राग्दृष्टत्वात् मासानन्तरं संवत्सरमभिसम्भवन्ति । संवत्सरद्वारा देवलोकम् इत्यर्थः । अत्र देवलोकशब्दो वायुपर; योऽयं पवते एष येवानां गृहाः (जै.उप.ब्रा,३-१) इति श्रुतिप्रसिद्धेः । इतरथा देवलोका- यादित्यम् इति आदित्यानन्तरपूर्वपर्वतया देवलोकनिर्देशकस्य अस्य वाक्यस्य, स वायुमागच्छति । तस्मै स तत्र विजीहीते यथा रथचक्रस्य खम् । तेन स ऊर्ध्व आक्रमते तेन स आदित्यम् आगच्छतीति वायोः आदित्यसमनन्तरपूर्वपर्वत्वप्रतिपादकश्रुतिविरोध- प्रसङ्गात् । अतो देवलोकवायुशब्दयोः एकार्थत्वं वक्तव्यम् । एतत् सर्वम् वायुमब्दात्\nअविशेषविशेषाभ्याम् (ब्र.सू.४-३-२) इति सूत्रभाष्ये स्पष्टम् । आदित्याद्वैद्युतम् । आदित्याच्चन्द्रमसं चन्द्रमसो विद्युतम् (छां.उ.५-२०-२) इति श्रुत्यन्तरे मध्ये चन्द्रमसः श्रवणात् चन्द्रद्वारा विद्युदभिमानिनीं देवतां प्राप्नुवन्ति इत्यर्थः । तान् वैद्युतान् पुरुषो मानस एत्य ब्रह्मलोकान् गमयति । वैद्युतात् - वैद्युत इत्यर्थः । वैद्युतः पुरुषो मानसः - परेण ब्रह्मणा मनसा सृष्टः अमानवशब्दितः पुरुषः स एत्य आगत्य तान् ब्रह्मलोकान् गमयति इत्यर्थः । छान्दोग्ये, चन्द्रमसो विद्युतं\nतत्पुरुषोऽमानवः स एनान् ब्रह्म गमयति (छां.उ.४-१३-३) इति वैधुतस्य आमानवशब्दितस्यैव ब्रह्मगमयितृत्वश्रयणात, वैपद्युतेनैव ततस्तच्छ्रुतेः (ब्र.सू,४-३-५) इति सूत्रितत्वाच्च, विद्युत उपरि वैद्युतेन अमानवेनैव आतिवहिकेन विदुषां आब्रह्मप्राप्तेः\nगमनम् इति भाष्यानुसाराच्च वैद्युतादिति पदं प्रथमान्ततया व्याख्ययम् । ब्रह्मलोकान्\nइत्यत्र निषादस्थपतिन्यायेन ब्रह्मैव लोको ब्रहालोकः इति । कर्मधारयस्यैव युक्ततया अर्थस्यैकत्वे निश्चिते बहुवचनस्य, अदितिः पाशान् इतिवदुपपत्तैः । षष्ठीतत्पुरुष, इति पक्षेऽपि न दोषः । न च भगवल्लोकस्य एकतया बहुवचनानुपपत्तिरिति वाच्यम् - परस्य ब्रह्मणः परिपूर्णस्य सर्वगतस्य सत्यसङ्कल्पस्य श्रुतिस्मृति इतिहासपुराणप्रामाण्यानुसारेण स्वेच्छापरिकल्पित स्वासाधारणाप्राकृतलोकानन्त्यसंभवे अनुपपत्त्यभावात् । एतत् सर्वम् परं जैमिनिर्मुख्यत्वात् (ब्र.सू.४-३-११) इति सूत्रभाष्ये स्पष्टम् । तेषु ब्रह्मलोकेषु पराः परावन्तो वसन्ति । तेषु ब्रह्मलोकेषु पराः - निरतिशया- नन्दैश्वर्यशालिनः परावन्तः - परवन्तः - नाथवन्त इति यावत् - परमात्मना सनाथाः तेनानुगृहीताः तद्दत्तानि भोग्यभोगस्थानभोगोपकरणानि भुञ्जानाः सुखेन तत्रैवासते इत्यर्थः । तेषां न पुनरावृत्तिः । तेषां न पुनस्संसारबन्ध इत्यर्थः ॥ १५ ॥"
                            }
                        ]
                    },
                    {
                        "verse_number": 26,
                        "original_text": "अथ ये यज्ञेन दानेन तपसा लोकान् जयन्ति, ते धूममभिसम्भवन्ति; धूमाद्रात्रिं रात्रेरपक्षीयमाणपक्षम् अपक्षीयमाणपक्षात् यान् षण्मासान् दक्षिणादित्य एति, मासेभ्यः पितृलोकं पितृलोकाञ्चन्द्रम् । ते चन्द्रं प्राप्यान्नं भवन्ति । ताँस्तत्र देवाः, यथा सोमं राजानम् आप्यायस्वापक्षीयस्वेत्येवमेनाँस्तत्र भक्षयन्ति । तेषां यदा तत् पर्यवैति, अथेममेवाकाशमभिनिष्पद्यन्ते, आकाशाद्वायुम्, वायोर्वृष्टिम्, वृष्टेः पृथिवीम्, ते पृथिवीं प्राप्यान्नं भवन्ति । ते पुनः पुरुषाग्नौ हूयन्ते; ततो योषाग्नौ जायन्ते । ते लोकान् प्रत्युत्थायिनः । त एवमेवानुपरिवर्तन्ते । अथ य एतौ पन्थानौ विदुः ते कीटाः पतङ्गाः यदिदं दन्दशूकम् ॥ १६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ ये यज्ञेन...... धूममभिसंभवन्ति । ये प्रत्यगात्मानं ब्रह्मात्मकं वा, प्रत्यगात्मशरीरकं ब्रह्म वा अनुपासीनास्सन्तः यज्ञदानादिकर्मरतास्सन्तो लोकान् गच्छन्ति- ते धूमं - धूमाभिमानिनीं देवता गच्छन्तीत्यर्थः । धूमाद्रात्रिम् । अत्रापि रात्र्यादिशब्दाः तत्तदभिमानि आतिवाहिकदेवतापराः । व्याख्या च पूर्ववत् । ते चन्द्रं प्राप्यान्नं भवन्ति । अन्नं भवन्ति - तत्रत्यानाम् आजानदेवानां भोगोपकरणं भवन्ति इत्यर्थः । तांस्तत्र देवा यथा...... भक्षयन्ति । यथा सोमं राजानं यज्ञे ऋत्विजः आप्यायस्व अपक्षीयस्वेति भक्षयन्ति; एवमेनांस्तत्र देवा भक्षयन्ति इत्यर्थः । आप्यायस्वापक्षीयस्वेति, क्रियासमभिव्याहारे\nलोट् लोटो हि स्वौ वाच तध्वमोः (पा.सू.३-४-२) इति स्वादेशः । प्यैङ् वृद्धौ\n(था.पा.९६४) क्षिक्षये (धा.पा.२३६) अपक्षीणान् पुनराप्याययन्ति; आप्यायितानाञ्च भक्षणेन क्षयं कुर्वन्ति । एवं देवाः चन्द्रलोकस्थान् उपकरणभूतान् कर्मिणः पुनःपुनः विश्रामयन्तः स्वस्वभोगोपकरणभूतान् कुर्वन्ति इत्यर्थः । तेषां चन्द्रलोकगतानां कर्मिणां भक्षणं नाम स्वस्वभोगोपकरणीकरणमेव । सूत्रितञ्च, भाक्तं वाऽनात्मवित्त्वात् तथा हि दर्शयति । (ब्र.सू.३-१-७) इति । भगवता भाष्यकृताऽपि, जीवस्य देवानां भोगोषकरणत्वाभिप्रायम् अन्नत्वेन भक्ष्यत्ववचनम् । अतः तद्भाक्तम् । तेन तृप्तिरेव च देवानां भक्षणमिति श्रूयते, न ह वै देवा अश्नन्ति न पिबन्ति एतदेवामृतं दृष्ट्वा तृप्यन्ति (छा.उ.३-६-१) इति भाषितम् । अतो नृत्तगीतादिप्रदर्शनेन आजानसिद्धदेवोपकरणत्वमेव तद्भक्ष्यत्वमिति भावः । तेषां यदा तत् पर्यवैति । तेषां - कर्मिणां तत् - भोगसाधनभूतं कर्म यदा पर्यवैति - परिगच्छति, परिक्षीयते इत्यर्थः । अथेममेवाकाशमभिनिष्पद्यन्ते । अथ-\nतदा, यथा सुवर्णपिण्डः अत्यन्तानलसंयोगात् प्रलीयते, एवं कर्मक्षये कर्मिणः प्रलीनास्सन्तः सूक्ष्माः आकाशसदृशा इव भवन्तीत्यर्थः । सूत्रितञ्च तत्स्वाभाव्यापत्तिरुपपत्तेः (ब्र.सू.३-१-२२) इति । भाष्ये च तदापत्तिवचनं तत्संसर्गकृततत्सादृश्याभिप्रायम्' इति भाषितम् । आकाशाद्वायुम् । अभिसम्पद्यन्ते इति शेषः । अत्रापि, अवरोहतां कर्मिणां पूर्वसिद्ध- वायुभावासम्भवात् वायुसादृश्यमेवार्थः । वायोवृष्टिम् । अभिनिष्पद्यन्ते इत्यनुषङ्गः । वृष्टेः पृथिवीम् । पूर्ववत् । ते पृथिवीं प्राप्यान्नं भवन्ति । ओषधिवनस्पतिमाषादि- भक्ष्यसंसर्गिणो भवन्ति इत्यर्थः । ते - हूयन्ते । ते पुनः - पूर्ववदेव पुरुषाग्नौ हूयन्ते इत्यर्थः । ततो योषाग्नौ जायन्ते । ततः परं योषाग्नौ रेतोरूपाभिः आहुतिभिः पुरुषरूपा जायन्त इत्यर्थः । ते लोकान् प्रत्युत्थायिनः । ते पुरुषाः पुण्यलोकान् प्रति उत्थायिनः\nयात्राशीला भवन्तीत्यर्थः । त एवमेवानुपरिवर्तन्ते । ते - एते केवलकर्मिणः इत्थं\nगतागते कुर्वन्तीत्यर्थः । एतावता पञ्चमतृतीयद्वितीयप्रश्नयोः उत्तरमुक्तं भवति । अथ य एतौ पन्थानौ न विदुः ते कीटाः पतङ्गाः यदिदं दन्दशूकम् । अथ इत्यर्थान्तरोपक्रमे । ये प्रणिनः एतौ पन्थानौ - देवयानपितृयाणमार्गद्वयं न जानन्ति; विद्याकर्मप्भ्रष्टतया मार्गद्वयाधिकारिण इत्यर्थः । ते - कीटपक्षिदंशमशकादिरूपेण पुनःपुनर्भवन्ति । अत्रैव लोके परिभ्रमन्ति हति यावत् । एतेन, वेस्थो यथाऽसौ लोक एवं बहुभिः पुनःपुनः प्रयद्भिर्न सम्पूर्यते'\nइति तृतीयप्रश्नस्य उत्तरमुक्तम् । पितृलोकाच्च्द्रं इत्यनेन गन्तव्यदेविषयकप्रथमप्रश्नस्य उत्तरमुक्तं भवति । अथेममेवाकाशमभिनिष्पद्यन्ते इत्यादिना वेत्थो यर्थमं लोकं पुनरापद्यन्ते इति पुनरागमनप्रकारविषयकद्वितीयप्रश्नस्य उत्तरमुक्तं भवति । वेत्थो देवयानस्य पथः प्रतिपदं पितृयाणस्य वा इति देवयानपितृयाणव्यावर्तकभेद- विषयकपञ्चमप्रश्नस्य, तेऽर्चिरभिसम्भवन्ति, ते धूममभिसम्भवन्ति इति ग्रन्थसन्दर्भाभ्याम् उत्तरमुक्तं भवति ॥ १६ ॥ ॥ इति अष्टमाध्याये द्वितीयब्राह्मण प्रकाशिका ॥"
                            }
                        ]
                    },
                    {
                        "verse_number": 27,
                        "original_text": "तृतीयं ब्राह्मणम् [महत्वसिद्धिदं मन्थाख्यं कर्म]\nस यः कामयेत महत् प्राप्नुयामिति, उदगयन आपूर्यमाणपक्षस्य पुण्याहे द्वादशाहमुपसद्व्रती भूत्वा औदुम्बरे कँसे चमसे वा सर्वोषधं फलानीति संभृत्य, परिसमूह्य परिलिप्याग्निमुपसमाधाय परिस्तीर्य आवृताज्यँ सँस्कृत्य, पुंसा नक्षत्रेण मन्थँ संनीय, जुहोति- यावन्तो देवास्त्वयि जातवेदः तिर्यञ्चो घ्नन्ति पुरुषस्य कामान् । तेभ्योऽहं भागधेयं जुहोमि ते मा तृप्तास्सर्वेः कामैस्तर्पयन्तु स्वाहा; या तिरश्ची निपद्यतेऽहं विधरणी इति । तां त्वा घृतस्य धारया यजे सँराधनीमहँ स्वाहा ॥ १ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र.- एवं ज्ञानकर्मणोः गतिरुक्ता । तत्र कर्मसाधनं वित्तं महत्त्वसाध्यमिति वित्तार्जनोपायभूतमहत्त्वप्राप्तये मन्थाख्यं कर्मारभ्यते स यः कामयेत महत् प्राप्नुयामिति जुहोति । अहं महान् स्यामिति यः आत्मनो महत् - महत्त्वं कामयेत, स उदगयने आपूर्यमाणपक्षस्य - पूर्वपक्षस्य पुण्याहे - कस्मिंश्चिद्दिने द्वादशाहम् उपसद्व्रती-\nउपसत्सु यत् प्रसिद्धं व्रतं पयोमात्रभक्षणात्मकं तद्व्रतवान् भूत्वा, औदुम्बरे कंसे चमसे वा उदुम्बरनिर्मिते कंसाकारे चमसाकारे वा पात्रे सर्वौषधं फलानीति संभृत्य\nसर्वौषधिसमूहं फलानि च, अन्यदपि यद्यत् संभरणीयम् तत् सर्वं संभृत्य, परिसमूह्य परिलिप्याग्निमुपसमाधाय परिस्तीर्य - परिसमूहनपरिलेपने भूमिसंस्कारः - अग्निमुप- समाधाय - स्मार्तमग्निं पुरतः संस्थाप्य दर्भैः परिस्तीर्य, आवृता आज्यं संस्कृत्य - आवृता\nस्मृत्युक्तपरिपाट्य इत्यर्थः आवृत् परिपाटिरनुक्रमः (अ.को.२-८) इति ह्यमरः - पुंसा नक्षत्रेण - नक्षत्रेषु स्त्रीपुन्नपुंसकविभागो ज्योतिश्शास्त्रप्रसिद्धः । तत्र पुनक्षत्रं प्रशस्तम् । प्रशस्ते नक्षत्रे इति यावत् - मन्थं - सर्वौषधरसपिष्टं संनीय जुहोति अग्निसमीपं नीत्वा, यावन्त इत्यादि वक्ष्यमाणैः चतुर्भिः मन्त्रैः आज्येन जुहोतीत्यर्थः ॥ १ ॥"
                            }
                        ]
                    },
                    {
                        "verse_number": 28,
                        "original_text": "[मन्थानोपयोगिमन्त्राः]\nज्येष्ठाय स्वाहा; श्रेष्ठाय स्वाहेत्यग्नौ हुत्वा मन्थे सँस्रवमवनयति ।\nप्राणाय स्वाहा वसिष्ठायै स्वाहेत्यग्नौ हुत्वा मन्थे सँस्रवमवनयति । वाचे स्वाहा प्रतिष्ठायै स्वाहेत्यग्नौ हुत्वा मन्थे सँस्रवमवनयति । चक्षुषे स्वाहा संपदे स्वाहेत्यग्नौ हुत्वा मन्थे सँस्रवमवनयति । श्रोत्राय स्वाहा आयतनाय स्वाहेत्यग्नौ हुत्वा मन्थे सँस्रवमवनयति । मनसे स्वाहा प्रजात्यै स्वाहेत्यग्नौ हुत्वा मन्थे संस्रवमवनयति । रेतसे स्वाहेत्यग्नौ हुत्वा मन्थे संस्रवमनयति ॥ २ ॥ अग्नये स्वाहेत्यग्नौ हुत्वा मन्थे सँस्रवमवनयति । सोमाय स्वाहेत्यग्नौ हुत्वा मन्थे सँस्रवमवनयति । भूः स्वाहेत्यग्नो हुत्वा मन्थे सँस्रवमवनयति । भुवः स्वाहेत्यग्नौ हुत्वा मन्थे सँस्रवमवनयति । स्वः स्वाहेत्यग्नौ हुत्वा मन्थे सँस्रवमवनयति । भूर्भुवस्स्वः स्वाहेत्याग्नौ हुत्वा मन्थे सँस्रवमवनयति । ब्रह्मणे स्वाहेत्यग्नौ मन्थे सँस्रवमवनयति । क्षत्राय स्वाहेत्यग्नौ हुत्वा मन्थे सँस्रवमवनयति । भूताय स्वाहेत्यग्नौ हुत्वा मन्थे सँस्रवमवनयति । भविष्यते स्वाहेत्यग्नौ हुत्वा मन्थे सँस्रवमवनयति । विश्वाय स्वाहेत्यग्नौ हुत्वा मन्थे सँस्रवमवनयति । सर्वाय स्वाहेत्यग्नौ हुत्वा मन्थे सँस्रवयमनमति ।\nप्रजापतये स्वाहेत्यग्नौ हुत्वा मन्थे सँस्रवमवनयति ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - इत्यग्नौ हुत्वा मन्थे संस्रवमवनयति । अग्नेः पश्चात् स्थिते मन्थे हुतशिष्टं स्रुवावलिप्तमाज्यं निनयेत् इत्यर्थः । एवमग्रेऽपि । इतःपरं प्राणाय स्वाहा इत्यादि मन्त्रैर्द्वाभ्यां द्वाभ्यां द्वे द्वे आहुती हुत्वा संस्रवस्य मन्थे निनयनम्; प्राणाय स्वाहा...... प्रजात्यै स्वाहेत्यग्नौ हुत्वा मन्थे संस्रवमवनयति ॥ २ ॥ प्र. - इतःपरं रेतसे स्वाहा इत्यादिभिः एकैकाम् आहुति हुत्वा मन्थे संस्रवनि नयनम् - रेतसे स्वाहा...... संस्रवमवनयति ॥ ३ ॥"
                            }
                        ]
                    },
                    {
                        "verse_number": 29,
                        "original_text": "[अभिमर्शनमन्त्राः] अथैनमभिमृशति, भ्रमदसि ज्वलदसि पूर्णमसि प्रस्तभ्धमस्येकसभमसि हिङ् कृतमसि हिङ् क्रियमाणमसि उद्गीथमसि उद्गीयमानमसि श्रावितमसि प्रत्याश्रावितमसि आद्रे संदीप्तमसि विभूरसि प्रभूरस्थानमसि ज्योतिरसि निधनमसि संवर्गोऽसीति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथैनमभिमृशति । वक्ष्यमाणेन मन्त्रेण इति शेषः । अभिमर्शनमन्त्रमाह . भ्रमदसि इत्यादिना ॥ ४ ॥"
                            }
                        ]
                    },
                    {
                        "verse_number": 30,
                        "original_text": "अथैनमुद्यच्छति, आमँस्यामँहितेमहि स हि राजेशानोऽधिपतिः स मां राजेशानोऽधिपतिं करोत्विति ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथैनमुद्यच्छति । भक्षणार्थं वक्ष्यमाणमन्त्रेण मन्थं हस्तेन उद्गृह्णातीत्यर्थः । मन्त्रमेवाह आमँस्यामं हीति ॥ ५ ॥"
                            }
                        ]
                    },
                    {
                        "verse_number": 31,
                        "original_text": "[सावित्र्यादिना आचमनम्] अथैनमाचामति, तत्सवितुर्वरेण्यम् । मधुवाता ऋतायते मधुक्षरन्ति सिन्धवः माध्वीर्नः सन्त्वोषधीः भूःस्वाहा । भर्गो देवस्य धीमहि, मधुनक्तमुतोषसो मधुमत् पाथिर्वं रजः मधु द्यौरस्तु नःपिता भुवः स्वाहा । धियो यो नः प्रचोदयात् । मधुमान्नो वनस्पतिर्मधुमाँ अस्तु सूर्यः माध्वीर्गावो भवन्तु नः, स्वः स्वाहेति । सर्वाञ्च सावित्रीमन्वाह सर्वाश्च मधुमतीः [सर्वाश्च व्याहृतीः] अहमेवेदँ सर्वं भूयासम्; भूर्भुवस्स्वः स्वाहेत्यन्तत आचम्य पाणी प्रक्षाल्य जघनेनाग्निं प्राक्छिराः संविशति ॥ ६ ॥ प्रातरादित्यमुपतिष्ठते, दिशामेकपुण्डरीकमस्यहं मनुष्याणामेकपुण्डरीकं भूयासमिति । यथेतमेत्य जघनेनाग्निमासीनो वँश जपति ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथैनमाचामति । गायत्रीप्रथमपादः, प्रथममधुमती, प्रथमव्याहृतिश्चेति स्वाहान्तः प्रथममन्त्रः । द्वितीयैः एतैः द्वितीयः । तृतीयैः तृतीयः । एवं वक्ष्यमाणैः मन्त्रैः त्रिभिः त्रिर्भक्षयतीत्यर्थः । सर्वाञ्च सावित्रीमन्वाह...... प्रक्षाल्य । गायत्रीपादत्रयम् , मधुमतीत्रयम्, अहमेवेदं सर्वं भूयासमिति मन्त्रः, व्याहृतित्रयञ्चेति चतुर्थमन्त्रेणावशिष्टं सर्वमाचम्य पाणी प्रक्षाल्य इत्यर्थः जघनेनाग्निं प्राक्छिराः संविशति । जघनेनाग्निं - अग्नेः पश्चात् प्राक्छिराः शयीत इत्यर्थः । प्रातरादित्यमुपतिष्ठते । प्रातःसन्ध्यामुपास्य वक्ष्यमाणेन, दिशामेक- पुण्डरीकमिति मन्त्रेणादित्यमुपस्थाय (उपतिष्ठते) इत्यर्थः । यथेतमेत्य जघनेनाग्निमासीनो वंशं जपति । यथागतमागत्य, अग्नेः पश्चादासीनो वंशब्राह्मणं जपेदित्यर्थः ॥ ६ ॥"
                            }
                        ]
                    },
                    {
                        "verse_number": 32,
                        "original_text": "तँ हैतमुद्दालक आरुणिर्वाजसनेयाय याज्ञवल्क्याय अन्तेवासिन उक्त्वोवाच - अपि य एनँ शुष्के स्थाणौ निषिञ्चेत्, जायेरच्छाखाः, प्ररोहेयुः पलाशानीति ॥ ७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तँ हैतमुद्दालक ..... उक्त्वोवाच । आरुणिः - अरुणपुत्र उद्दालकः स्वशिष्याय वाजसनेयशाखाध्यायिने याज्ञवल्क्याय तं हैतम् - उक्त कर्मानुष्ठानप्रकारम् उक्त्वा अन्यदपि उवाचेत्यर्थः । किं तदित्यत्राह य एनं...... पलाशानीति । एनं\nसंस्रवसंस्कृतं मन्थं शुष्के स्थाणौ यदि कश्चिन्निषिञ्चेत्, तस्य माहात्म्यात् शाखाश्च जायेरन्, पत्राणि च प्ररोहेयुः इत्युक्तवान् इत्यर्थः ॥ ७ ॥"
                            }
                        ]
                    },
                    {
                        "verse_number": 33,
                        "original_text": "एतमु हैव वाजसनेयो याज्ञवल्क्यो मधुकाय पैङ्ग्यायान्तेवासिन उक्त्वोवाच - अपि य एनँ शुष्के स्थाणौ निषेञ्चेत् जायेरञ्छाखाः प्ररोहेयुः पलाशानीति ॥ ८ ॥ एतमु हैव मधुकः पैङ्ग्यश्चूलाय भागवित्तयेऽन्तेवासिन उक्त्वोवाच अपि य एवँ शुष्के स्थाणौ निषिञ्चेत्, जायेरन् शाखाः, प्ररोहेयुः पलाशानीति ॥ ९ ॥ एतमु हैव चूलो भागवित्तिर्जानकस्य आयस्थूणायान्ते वासिन उक्त्वोवाच - अपि य एनँ शुष्के स्थाणौ निषिञ्चेत् जायेरन् शाखाः, प्ररोहेयुः पलाशानीति ॥ १० ॥ एतमु हैव जानकिरायस्थूणः सत्यकामाय जाबालाय अन्तेवासिने उक्त्वोवाच - अपि य एनँ शुष्के स्थाणौ निषिञ्चेत् । जायेरञ्छाखाः, प्ररोहेयुः पलाशानीति ॥ ११ ॥ एतमु हैव सत्यकामो जाबालोऽन्तेवासिभ्य उक्त्वा उवाच अपि य एनँ शुष्के स्थाणौ निषिञ्चेत्, जायेरन् शाखाः प्ररोहेयुः पलाशानीति । तमेतं नापुत्राय वाऽनन्तेवासिने वा ब्रूयात् ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एतमु हैव...... पलाशानीति । सर्वं पूर्ववत् । तदेतत् ........ बा ब्रूयात् । एवं शिष्यपरंपरया प्राप्तमेतत् कर्म पुत्रशिष्यव्यतिरिक्ते नोपदिशेदित्यर्थः ॥ ८-१२ ॥"
                            }
                        ]
                    },
                    {
                        "verse_number": 34,
                        "original_text": "[मन्थप्रकृतिद्रव्यगणनम्] चतुरौदुम्बरो भवति, औदुम्बरः स्रुव औदुम्बरः चमस औदुम्बर इध्म औदुम्बर्या वुपमन्थानौ । दशग्राम्याणि धान्यानि भवन्ति, व्रीहियवास्तिलमाषा अणुप्रियङ्गवो गोधूमाश्च मसूराश्च खल्वाश्च खलकुलाश्च । तान् पिष्ट्वा दधनि मधुनि घृत उपसिञ्चति । आज्यस्य जुहोति ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -चतुरौदुम्बरो भवती त्युक्तम् । तदेव औदुम्बरचातुर्विध्यं दर्शयति औदुम्बर...... स्रुव इत्यादि । दश ग्राम्याणि धान्यानि इत्युक्तान्येव गणयति व्रीहियवाः । खलकुलाः - कुलुत्था इत्यर्थः । तान् पिष्ट्वा...... जुहोति । दधिमधुघृतैः उपसिच्य पेषणं कृत्वा, आज्येन जुहोतीत्यर्थः ॥ १३ ॥ ॥ \nइति अष्टमाध्याये तृतीयब्राह्मण प्रकाशिका ॥"
                            }
                        ]
                    },
                    {
                        "verse_number": 35,
                        "original_text": "चतुर्थं ब्राह्मणम् - \nपुत्रमन्थकर्मब्राह्मणम् एषां भूतानां पृथिवी रसः, पृथिव्या आपोऽपामोषधय ओषधीनां पुष्पाणि, पुष्पाणां फलानि, फलानां पुरुषः, पुरुषस्य रेतः ॥१॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - आत्मनश्च पितुश्च लोक्यत्वविशिष्टपुत्रोत्पादकं कर्म वक्तुं ब्राह्मणम् आरभ्यते एषां वै भूतानां पृथिवी-रेतः । स्पष्टोऽर्थः ॥ १ ॥"
                            }
                        ]
                    },
                    {
                        "verse_number": 36,
                        "original_text": "स ह प्रजापतिरीक्षाञ्चक्रे हन्तास्मै प्रतिष्ठां कल्पयानीति । स स्त्रियँ ससृजे । ताँ सृष्ट्वाऽध उपास्त । तस्मात् स्त्रियमध उपासते । स एतं प्राञ्चं ग्रावाणमात्मन एव समुदपारयत् । तेनैनामभ्यसृजत् ॥ २ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स ह प्रजापतिरीक्षाञ्चक्रे । अस्मै - रेतसे इत्यर्थः । अध उपास्त । मिथुनाख्यमध उपासनं कृतवान् इत्यर्थः । तस्मात् स्त्रियमध उपासते । अद्यापीति शेषः । मिथुनीकरणस्य वाजपेयफलावाप्तये वाजपेयसंपत्तिं दर्शयति स एतं प्राञ्चं ग्रावाणमात्मन एव समुदपारयत् । काठिन्यसामान्यात् ग्रावा पुल्लिङ्गम् इत्यर्थः ॥ आत्मनः पुल्लिङ्गं स्रीव्यञ्जनं प्रति प्रागग्रं समुदपारयत् - उत्पूरितवान् । तेनैनामभ्यसृजत् । तेन - लिङ्गेन एनां - स्त्रियमभि संसर्गं कृतवान् इत्यर्थः ॥ २ ॥"
                            }
                        ]
                    },
                    {
                        "verse_number": 37,
                        "original_text": "[अधोपहासे वाजपेयदृष्टिः तत्फलं च] तस्या वेदिरुपस्थो लोमानि बर्हिश्चर्माधिषवणे समिद्धो मध्यतःस्थौ मुष्कौ । स यावान् ह वै वाजपेयेन यजमानस्य लोको भवति, तावानस्य लोको भवति, य एवं विद्वानधोपहासं चरति; आसाँ स्त्रीणाँ सुकृतं वृङ्क्ते । अथ य इदमविद्वानधोपहासं चरति, अस्य स्त्रियः सुकृतं वृञ्जते ॥ ३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तस्या वेदिरुपस्थो लोमानि - मुष्कौ । चर्म अधिषवणे अधिषवणफलके । चर्मणि अधिषवणफलकदृष्टिः कर्तव्या इत्यर्थः । मध्यतःस्थौ - योनिमध्यस्थौ मुष्कौ\nवृषणौ समिद्धः - अग्निः। तयोः अग्निदृष्टिः इत्यर्थः । शिष्टं स्पष्टम् स यावान् हवै...... चरति । एवं वाजपेयसंपत्तिं विद्वान् अधोपहासं - मैथुनं यश्चरति-\nअनुतिष्ठति, तस्य वाजपेयेन यावान् लोकः तावान् लोको भवतीत्यर्थः । आसां वृङ्क्ते । सः आसां - स्त्रीणां सुकृतं वृङ्क्ते - आवर्जयति इत्यर्थः । अथ य इदमविद्वान्...... वृञ्जते । वाजपेयप्रकारानभिज्ञस्य सुकृतं स्त्रिय एव प्राप्नुवन्तीत्यर्थः ॥ ३ ॥"
                            }
                        ]
                    },
                    {
                        "verse_number": 38,
                        "original_text": "एतद्ध स्म वै तद् विद्वानुद्दालक आरुणिराह, एतद्ध स्म वै तद् विद्वान्नाको मौद्गल्य आह, एतद्ध स्म वै तद् विद्वान् कुमारहारित आह - बहवो मर्या ब्राह्मणायना निरिन्द्रिया विसुकृतो अस्माल्लोकात् प्रयन्ति, य इदमविद्वाँसोऽधोपहासं चरन्तीति । बहु वा इदँ सुप्तस्य वा जाग्रतो वा रेतः स्कन्दति ॥ ४ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - एतद्ध स्म वै...... आह । एतदभिज्ञा उद्दालकादयः त्रयः वक्ष्यमाणप्रकारेण आहुः इत्यर्थः । बहवो मर्याः...... चरन्ति । ये इदमविद्वांसः एतत्प्रकारानभिज्ञाः अधोपहासं चरन्ति मिथुनकर्माचरन्ति, ते मर्याः मरणधर्माणः ब्राह्मणायनाः\nब्राह्मणाः अयनं येषां ते ब्राह्मणजातिमात्रोपजीविन इति यावत् - निरिन्द्रियाः निर्वीर्याः ज्ञानकर्मबलहीनाः विसुकृतः - सुकृतशून्याः बहवः - बहुविधाः एवम्भूतास्सन्तः अस्माल्लोकात् प्रयन्तीत्यर्थः । इति आहेति त्रिषु पूर्वत्रान्वयः । बहु वा इदं सुप्तस्य वा जाग्रतो वा रेतः स्कन्दति । वै शब्दोऽवधारणे । एतद्विद्यानिष्ठस्य बहु जाग्रत्स्वप्नयोः रेतः स्कन्देद्यदीत्यर्थः ॥ ४ ॥"
                            }
                        ]
                    },
                    {
                        "verse_number": 39,
                        "original_text": "तदभिमृशेदनु वा मन्त्रयेत यन्मेऽद्य रेतः पृथिवीम् अस्कान्त्सीद्यदोषधीरप्यसरत् यदप इदमहं तद्रेत आददे पुनर्मामैत्विन्द्रियं पुनस्तेजः पुनर्भगः पुनरग्निर्धिष्ण्या यथास्थानं कल्पन्तामित्यनामिकाङ् गुष्ठाभ्यामादायान्तरेण स्तनौ वा भ्रुवौ वा निमृज्यात् ॥ ५ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - तदभिमृशेदनु वा मन्त्रयेत । तस्य रेतसोऽभिमर्शनं वा अनुमन्त्रणं या वक्ष्यमाणमन्त्राभ्यां कुर्यादित्यर्थः । यन्मेऽद्यरेतः पृथिवीम् इत्यादिमन्त्र एक; । पुनः मामैतु इत्यादिद्वितीयोऽनुमन्त्रणे । इत्यनामिकाङ् गुष्ठाभ्याम् आदाय । अभिमर्शनपक्षे आददे इत्यन्तेन मन्त्रेण अनामिकाङ्गुष्ठाभ्यां तद्रेतो गृहीत्वा, पुनर्मामिति मन्त्रेण स्तनमध्ये भ्रूमध्ये वा निर्मज्यादित्यर्थः ॥ ५ ॥"
                            }
                        ]
                    },
                    {
                        "verse_number": 40,
                        "original_text": "अथ यद्युदक आत्मानं परिपश्येत्, तदभिमन्त्रयेत, मयि तेज इन्द्रियं यशो द्रविणँ सुकृतम् इति । श्रीर्हवा एषा स्त्रीणाम्, यन्मलोद्वासाः । तस्मान्मलोद्वाससं यशस्विनीमभिक्रम्योपमन्त्रयेत ॥ ६ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ यद्युदक आत्मानं । यद्ययं विद्वानुदके आत्मप्रतिबिम्बं पश्येत्; तदा मयि तेज इति मन्त्रेणाभिमन्त्रयेत इत्यर्थः । श्रीर्हवा एषा स्त्रीणाम्, यन्मलोद्वासाः । स्त्रीणां मध्ये या मलोद्वासाः रजस्वला, सा श्रीः उत्कृष्टा इत्यर्थः । तस्मान्मलोद्वाससं यशस्विनीमभिक्रम्योपमन्त्रयेत । यशस्विनीम् । स्त्रीणामृतुप्राप्तिरेव यशः । तादृशयशोयुक्तां मलोद्वाससम् अभिक्रम्य एत्य; आवाभ्यां पुत्र उत्पादयितव्य इत्युपमन्त्रयेतेत्यर्थः ॥ ६ ॥"
                            }
                        ]
                    },
                    {
                        "verse_number": 41,
                        "original_text": "[स्त्री वशीकरणार्थं जपादि] सा चैदस्मै न दद्यात्, काममेनामवक्रीणीयात्, सा चैदस्मै नैव दद्यात्, काममेनां यष्ट्या वा पाणिना वोपहत्यातिक्रामेत, इन्द्रियेण ते यशसा यश आदद इति; अयशा एव भवति ॥७॥ सा चेदस्मै दद्यात् - इन्द्रियेण ते यशसा यश आदधामि इति; यशस्विनावेव भवतः ॥८॥ स यामिच्छेत्, कामयत मेति, तस्यामर्थं निष्ठाय मुखेन मुखेँ सन्धायोपस्थम् अस्या अभिमृश्य जपेत्, अङ्गादङ्गात् सम्भवसि हृदयादधि जायसे । स त्वमङ्गकषायोऽसि दिग्धविद्धामिव मादयेमाममूं मयीति ॥ ९ ॥ अथ यामिच्छेत् न गर्भं दधीतेति, तस्यामर्थं निष्ठाय मुखेन मुखँ सन्धायाभिप्राण्यापान्यात्, इन्द्रियेण ते रेतसा रेत आदद इति । अरेता एव भवति ॥ १० ॥ अथ यामिच्छेत्, दधीतेति, तस्यामर्थं निष्ठाय मुखेन मुखँ सन्धायापान्याभि- प्राण्यात् इन्द्रियेण ते रेतसा रेत आदधामीति; गर्भिण्येव भवति ॥ ११ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - सा चैदस्मै...... काममेनामवक्रीणीयात् । उपमन्त्रितापि सा यदि वाञ्छितं न दद्यात्, तदा एनामाभरणादिना वशीकुर्यादित्यर्थः । सा चेदस्मै नैव दद्यात् - भवति । आभरणादिनाऽप्यवशीकृतां दण्डेन हस्तेन वा पीडयित्वा, इन्द्रियेण ते इति मन्त्रेणातिक्रम्य गच्छेत् । सा च तदा प्रभृति अयशाः - अरजस्का भवतीत्यर्थः ॥ ७ ॥ सा चेदस्मै दद्यात् - भवतः । आदद इति, अनेन मन्त्रेण गच्छेदिति शेषः । यशस्विनावेव तौ दंपती सम्भवत इत्यर्थः ॥ ८ ॥ स यामिच्छेत् - मयीति । सः - वाजपेयसंपत्तिप्रकारवित् यां - स्वीयाँ स्त्रियं मा- मामियं कामयेत इतीच्छेत्, तस्यामर्थं निष्ठाय - तस्या योनौ प्रजननेन्द्रियं निक्षिप्य इत्यर्थः । मुखेन मुखं सन्धाय इत्यावदेः स्पष्टोऽर्थः। अथ यामिच्छेन्न गर्भं...... भवति । इयं गर्भिणी माभूदिति यामिच्छेदित्यर्थः । अभिप्राण्यापान्यात् । श्वासं गृहीत्वा विसृजेदित्यर्थः । शिष्ट स्पष्टम् । अथ यामिच्छेत् - गर्भिण्येव भवति । दधीतेति । गर्भं दधीतेतीत्यर्थः । तस्यामर्थं निष्ठाये त्यादि सर्वं पूर्ववत् । अत्र अपाननान्तरमभिप्राणनमिति विशेषः ॥ ११ ॥"
                            }
                        ]
                    },
                    {
                        "verse_number": 42,
                        "original_text": "[जारस्य हानिकल्पनायाभिचारिकम्] अथ यस्य जायायै जारः स्यात् - तञ्चेद् द्विष्यात्, आमपात्रेऽग्निमुपसमाधाय प्रतिलोमँ शरबर्हिः स्तीर्त्वा तस्मिन्नेताः शरभृष्टीः प्रतिलोमाः सर्पिषाऽक्ता जुहुयात् - मम समिद्धेऽहौषीः, प्राणापानौ त आददे; असाविति । मम समिद्धेऽहौषीः, पुत्र- पशूँस्त आददे; असाविति । मम समिद्धेऽहौषीः, इष्टासुकृते त आददे; असाविति । मम समिद्धेऽहौषीः आशापराकाशौ त आददेऽसाविति स वा एष निरिन्द्रियो विसुकृदस्माल्लोकात्प्रैति, यमेवं विद्वान् ब्राह्मणः शपति ॥ तस्मादेवँविच्छ्रोत्रियस्य दारेण नोपहासमिच्छेदुत ह्येवंवित् परो भवति ॥ १२ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -अथ यस्य जायायै जारः असाविति । यस्य जायायै उपपतिः स्यात् तञ्चेद् द्विष्यात् - अमुं हनिष्यामीति यदि मन्येत, तदा आमपात्रे अग्निम् उपसमाधाय सर्वं कर्म प्रतिलोमं कृत्वा शरमयं बर्हिः स्तीर्त्वा - आस्तीर्य तस्मिन्नग्नौ आज्येनाक्ताः- शरभृष्टीः शरेषीकाः प्रतिलोमाः, मम समिद्ध इत्यादिमन्त्रैः चतुर्भिर्जुहुयात् । अन्ते, असौ इति शत्रोर्नाम गृह्णीयात् । स वा एष निरिन्द्रियो विसुकृत् - शपति । एवंवित् ब्राह्मणो यं शपति, स निरिन्द्रियः, विसुकृत् - विसुकृतश्च सन् मृतो भवति इत्यर्थः । तस्मादेवंविच्छ्रोत्रियस्य दारेण - भवति । एवंविच्छ्रोत्रियस्य एवंविदः श्रोत्रियस्येत्यर्थः । उत ह्येवंवित् परो भवति । एवंवित् तस्मै शत्रुस्सन् अभिचरेदपीति भावः ॥ १२ ॥"
                            }
                        ]
                    },
                    {
                        "verse_number": 43,
                        "original_text": "[ऋतुकालनियमाः]\nअथ यस्य जायामार्तवं विन्देत्, त्र्यहं कँसेन पिबेदहतवासाः, नैनां वृषलो न वृषल्युपहन्यात्, त्रिरात्रान्त आप्लुत्य व्रीहिनवघातयेत् ॥ १३ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. -अथ यस्य जायाम् इत्यादिग्रन्थः, श्रीर्हवा एषा इत्यतः पूर्वो द्रष्टव्यः सामर्थ्यात् । वृषलः-शूद्रः । नोपहन्यात् - न स्पृशेत् । आप्लुत्य - स्नात्वा । अहतवासा इति व्यवहितेन सम्बन्धः । स्नाताञ्च तां वक्ष्यमाणस्थालीपाकार्थं व्रीह्यवधाते नियुञ्ज्यादित्यर्थः ॥ १३ ॥"
                            }
                        ]
                    },
                    {
                        "verse_number": 44,
                        "original_text": "[सर्वोत्कृष्टपुत्रोत्पत्तये पण्डितदुहित्रुत्पत्तये च कर्तव्यम्]\nअथ य इच्छेत्पुत्रो मे शुक्लो जायेत वेदमनुब्रुवीत सर्वमायुरियादिति, क्षीरौदनं पाचयित्वा सर्पिष्मन्तम् अश्नीयाताम् । ईश्वरौ जनयितवै ॥ १४ ॥ \nअथ य इच्छेत् पुत्रो मे कपिलः पिङ्गलो जायेत द्वौ वेदावनुब्रवीत सर्वमायु- रियादिति; दध्योदनं पाचयित्वा सर्पिष्मन्तमश्नीयाताम् । ईश्वरौ जनयितवै ॥ १५ ॥ \nअथ य इच्छेत् पुत्रो मे श्यामो लोहिताक्षो जायेत त्रीन् वेदानुब्रुवीत सर्वमायुरियात् इति उदौदनं पाचयित्वा सर्पिष्मन्तमश्नीयाताम् ईश्वरौ जनयितवै ॥ १६ ॥ \nअथ य इच्छेत् दुहिता मे पण्डिता जायेत सर्वमायुरियादिति, तिलौदनं पाचयित्वा सर्पिष्मन्तं अश्नीयाताम् । ईश्वरौ जनयितवै ॥ १७ ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - स य इच्छेत् पुत्रो मे शुक्लो जायेत । ईश्वरो जनयितवै । तौ दम्पती जनयितवै जनयितुम् ईश्वरौ समर्थौ इत्यर्थः । तुमर्थे यितवै प्रत्ययः । अथ य इच्छेत् पुत्रो मे कपिलः - स्पष्टम् । अथ य इच्छेत् पुत्रो मे श्यामो लोहिताक्षो जायेत उदौदनम् - उदकौदनम् । शुद्धौदनमित्यर्थः । अथ य इच्छेत् दुहिता मे पण्डिता जायेत - दुहितुः पाण्डित्यं लौकिकविषये; वेदेऽनधिकारादिति द्रष्टव्यम् ॥ १४-१७ ॥"
                            }
                        ]
                    },
                    {
                        "verse_number": 45,
                        "original_text": "अथ य इच्छेत्पुत्रो मे पण्डितो विजिगीथः समितिङ्गमः शुश्रूषितां वाचं भाषिता जायते सर्वान् वेदाननुब्रवीत सर्वमायुरियादिति माँसौदनं पाचयित्वा । सर्पिष्मन्तमश्नीयाताम् - ईश्वरौ जनयितवै - औक्ष्णेन वार्षभेण वा ॥ १८ ॥ \nअथाभिप्रातरेव स्थालीपाकावृताज्यं चेष्टित्वा स्थालीपाकस्योपघातं जुहोति, अग्नये स्वाहानुमतये स्वाहा देवाय सवित्रे सत्यप्रसवाय स्वाहेति । हुत्वोद्धृत्यप्राश्नाति । प्राश्येतरस्याः प्रयच्छति । प्रक्षाल्य पाणी उदपात्रं पूरयित्वा तेनैनां त्रिरभ्युक्षति उत्तिष्ठातो विश्वावसोऽन्यामिच्छ प्रपूर्व्यां सञ्जायां पत्या सहेति ॥ १९ ॥\n अथैनामभिपद्यते, अमोऽहमस्मि सा त्वँ सा त्वमस्यमोहँसामाहमस्मि ऋक् त्वं द्यौरहं पृथिवीत्वम् तावेहि सँरभावहै, सह रेतो दधावहै पुँसे पुत्राय वित्तय इति ॥ २० ॥ \nअथास्या ऊरू विहापयति, विजिहीथां द्यावापृथिवी इति । तस्यामर्थं निष्ठाय मुखेन मुखँ सन्धाय त्रिरेनामनुलोमामनुमार्ष्टि- विष्णुर्योनिं कल्पयतु त्वष्टा रूपाणि पिँशतु । आसिञ्चतु प्रजापतिर्धाता गर्भं दधातु ते ॥ गर्भं धेहि सिनीवाली गर्भं धेहि पृथुष्टुके । गर्भं ते अश्विनौ देवावाधत्तां पुष्करस्रजौ ॥ २१ ॥ \nहिरण्मयी अरणी याभ्यां निर्मन्थतामश्विनौ । तत्ते गर्भं हवामहे दशमे मासि सूतवे । यथाऽग्निगर्भा पृथिवी यथा द्यौरिन्द्रेण गर्भिणी । वायुर्दिशां यथा गर्भ एवं गर्भं दधामि ते असाविति ॥ २२ ॥ [सुखप्रसवोपायः]\nसोष्यन्तीमद्भिरभ्युक्षति - यथा वायुः पुष्करिणीँ समिङ्गयति सर्वतः । एवा ते गर्भ एजतु सहावैतु जरायुणा ॥ इन्द्रस्यायं व्रजः कृतः सार्गलः सपरिश्रयः । तमिन्द्र निर्जहि गर्भण सावराँ सहेति ॥ १३ ॥ [जातकर्मकथनम्]\nजातेऽग्निमुपसमाधाय, अङ्क आधाय कँसे पृषदाज्यँ संनीय पृषदाज्य- स्योपघातं जुहोति - अस्मिन् सहस्रं पुष्यासमेधमान; स्वे गृहे । अस्योपसद्यां माच्छेत्सीत् प्रजया च पशुभिश्च स्वाहा । मयि प्राणांस्त्वयि मनसा जुहोमि स्वाहा । यत् कर्मणाऽत्यरीरिचं यद्वा न्यूनमिहाकरम् । अग्निष्टत् स्विष्टकृद्विद्वान् स्विष्टं सुहुतं करोतु नः स्वाहेति ॥ २४ ॥ \nअथास्य दक्षिणं कर्णमभिनिधाय वाग्वागिति त्रिरथ दधि मधु घृतँ सन्नीयानन्तर्हितेन जातरूपेण प्राशयति, भूस्ते दधामि भुवस्ते दधामि स्वस्ते दधामि भूर्भुवःस्वः सर्वं त्वयि दधामीति ॥ २५ ॥ [नामकरणम्]\nअथास्य नाम करोति, वेदोऽसीति । तदस्य तद्गुह्यमेव नाम भवति ॥ २६ ॥ [स्तनप्रदानमन्त्रः]\nअथैनं मात्रे प्रदाय स्तनं प्रयच्छति- यस्ते स्तनः स (श) शयो यो मयोभूर्या रत्नधा वसुविद्यस्सुदत्रः । येन विश्वा पुष्यसि वार्याणि सरस्वति तमिह धातवेकरिति ॥ २७ ॥ [मात्रभिमन्त्रणं सुपितापुत्रस्तुतिश्च]\nअथास्य मातरमभिमन्त्रयते- इलाऽसि मैत्रावरुणी वीरे वीरमजीजनत् । सा त्वं वीरवती भव याऽस्मान् वीरवतोऽकरदिति ॥ तं वा एतमाहुः अतिपिता सताभूरति पितामहो बताभूः परमां बत । काष्ठां प्रापच्छ्रिया यशसा प्रहावर्चसेन, य एवंविदो ब्राह्मणस्य पुत्रो जायत इति ॥ २८ ॥ ॥ इति आहमाध्याये चतुर्थ ब्राहाणम् ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथ य...... विगीतः । विजिगीथः (विगीत प्रसिद्धः । समितिङ्गमः -\nसभांगन्ता । शुश्रूषितां - रमणीयां [माननीयार्थाम् ] । मांसनियमार्थमाह औक्ष्णेन वार्षभेण वेति । उक्षा - रेतस्सेचनसमर्थः पुङ्गव इत्यर्थः । अथाभिप्रातरेव स्थालीपाकावृत्ताऽऽज्यं चेष्टित्वा । अपरेद्युः प्रातः काले स्थाली- पाकावृता - स्थालीपाकविधिना आज्यं चेष्टित्वा - संस्कृत्य स्थालीपाकस्योपधातं- स्थालीपाकमुपहत्य जुहोति । चरोरवदाय अग्नये स्वाहा इत्यादि स्वाहान्तैर्मन्त्रैः जुहोतीत्यर्थः । हुत्वोद्धत्याथ स्वयं प्राश्नाति । प्राश्य इतरस्याः - इतरस्यै - पत्न्यै प्रयच्छतीत्यर्थः । एनां- पत्नीं, उत्तिष्ठेति मन्त्रेण त्रिः प्रोक्षयेदित्यर्थः । शिष्ट स्पष्टम् । अथैनामभिपद्यते । अमोऽहमस्मीति एनां - पत्नीं सङ्गच्छेतेत्यर्थः । अथास्या ऊरू विहापयति । विजिहीथां द्यावापृथिवी इति मन्त्रेण ऊरू वियोजयतीत्यर्थः । योनिद्वारानुपरोधिनौ कुर्यात् इति यावत् । त्रिरेनामनुलोमाम् अनुमार्ष्टि । अनुलोमां - शिर आरभ्य त्रिरामृशतीत्यर्थः । आमर्शनमन्त्रानाह . विष्णुर्योनिं । असाविति मन्त्राणामन्ते असाविति पत्नीनाम गृह्णीयादित्यर्थः । सोष्यन्तीमद्धिरभ्युक्षति । सोष्यन्तीं - प्रसवाभिमुखीं पत्नीम्, यथा वायुः पुष्करिणीम् इत्यादिमन्त्रेण प्रोक्षयेत् इत्यर्थः । जातेऽग्निमुपसमाधाय । जाते पुढे तमङ्के पुत्रमाधाय पृषदाज्यं - सदधि आज्यं कंसे सन्नीय - संयोज्येत्यर्थः । होममन्त्रानाह - अस्मिन् सहस्रं पुष्यासम् इत्यादिना । अथास्य दक्षिणं कर्णमभिनिधाय वाग्वागिति त्रिः । अस्य - पुत्रस्य दक्षिणे कर्णे मुखं निधाय वाग्वागिति त्रिर्जपेदित्यर्थः । अथ दधि - प्राशयति । अनन्तर्हितेन\nअव्यवहितेन जातरूपेण - हिरण्येन संसृज्य दधि मधु घृतं तं पुत्रं प्राशयतीत्यर्थः । भूस्ते दधामी त्यादयः प्राशनमन्त्राः । अथास्य नाम करोति वेदोऽसि । स्पष्टम् । अथैनं मात्रे प्रदाय । प्रयच्छति दापयेदित्यर्थः । स्तन्यप्रदानमन्त्रमाह - यस्ते स्तनस्सशयो योमयोभूः इत्यादि । अथास्य मातरमभिमन्त्रयते । इलासि मैत्रावरुणीत्यादिमन्त्रेण पुत्रमातरमभि- मन्त्रयेदित्यर्थः । तं वा एतमाहुरतिपिता बताभूः । एवंविदो ब्राह्मणस्य जातः पुत्रः पितरमतिशयितवान्, पितामहत्यतिशेते स्तुत्यानां परमां काष्ठां प्राप्त इति सर्वेषां स्तुत्यो भवतीत्यर्थः ॥ १८-२८ ॥ \n॥ अष्टमाध्याये चतुर्थब्राह्मण प्रकाशिका ॥"
                            }
                        ]
                    },
                    {
                        "verse_number": 46,
                        "original_text": "पञ्चमं ब्राह्मणं - वंशब्राह्मणम् अथ वँशः । पौतिमाषीपुत्रः कात्यायनीपुत्रात्, कात्यायनीपुत्रो गौतमीपुत्रात्, गौतमीपुत्रो भारद्वाजीपुत्रात्, भारद्वाजीपुत्रः पाराशरीपुत्रात्, पाराशरीपुत्रः औपस्वस्तीपुत्रात्, औपस्वस्तीपुत्रः पाराशरीपुत्रात्, पाराशरीपुत्रः कात्ययनीपुत्रात्, कात्यायनीपुत्रः कौशिकीपुत्रात्, कौशिकीपुत्र आलम्बीपुत्राच्च वैयाघ्रपदीपुत्रच्च, वैयाघ्रपदीपुत्रः काण्वीपुत्राच्च कापीपुत्रच्च, कापीपुत्रः ॥१॥ \nआत्रेयीपुत्रात्, आत्रेयीपुत्रो, गौतमीपुत्रात्, गौतमीपुत्रो भारद्वाजीपुत्रात्, भारद्वाजीपुत्रः पाराशरीपुत्रात्, पाराशरीपुत्रो वात्सीपुत्रात्, वात्सीपुत्रः पाराशरीपुत्रात्, पाराशरीपुत्रो वार्कारुणीपुत्रात्, वार्कारुणीपुत्रो वार्कारुणीपुत्रात्, वार्कारुणीपुत्रः आर्तभागीपुत्रात्, आर्तभागीपुत्रः शौङ्गीपुत्रात्, शौङ्गीपुत्रः सांकृतीपुत्रात्, सांकृतीपुत्र आलम्बायनीपुत्रात्, आलम्बायनीपुत्र आलम्बीपुत्रात्, आलम्बीपुत्रो जायन्तीपुत्रात्, जायन्तीपुत्रो माण्डूकायनीपुत्रात्, माण्डूकायनीपुत्रो माण्डूकीपुत्रात्, माण्डूकीपुत्रः शाण्डिलीपुत्रात्, शाण्डिलीपुत्रो राथीतरीपुत्रात्, राथीतरीपुत्रो भालुकीपुत्रात्, भालुकीपुत्रः क्रौञ्चिकीपुत्राभ्याम्, क्रौञ्चिकीपुत्रौ वैदृभदीपुत्रात्, वैदृभतीपुत्रः कार्शकेयीपुत्रात् कार्शकेयीपुत्रः प्राचीनयोगीपुत्रात्, प्राचीनयोगीपुत्रः साञ्जीवीपुत्रात्, साञ्जीवीपुत्रः प्राश्नी पुत्रादासुरिवासिनः, प्राश्नीपुत्र आसुरायणात्, आसुरायण आसुरेः, आसुरिः ॥ २ ॥ \nयाज्ञवल्क्यात् याज्ञवल्क्य उद्दालकात्, उद्दालकोऽरुणात्, अरुण उपवेशेः, उपवेशिः कुश्रेः, कुश्रिर्वाजश्रवसो वाजश्रवा जिह्वावतो जिह्वावान् वाध्योगात्, वाध्योगोऽसिताद्वार्षगणात्, असितो वार्षगणो हरितात् कश्यपात्, हरितः कश्यपः शिल्पात् कश्यपात्, शिल्पः कश्यपः कश्यपान्नैर्ध्रुवेः, कश्यपो नैध्रुविर्वाचो वाक् अम्भिण्याः, अम्भिण्यादित्यात् । आदित्यानीमानि शुक्लानि यजूँषि वाजसनेयेन याज्ञवल्क्येनाऽऽख्यायन्ते ॥३॥ \nसमानमा साञ्जीवीपुत्रात्, साञ्जीवीपुत्रो माण्डूकायनेः, माण्डूकायनिर्माण्डव्यात्, माण्डव्यः कौत्सात्, कौत्सो माहित्थेः, माहित्थिर्वामकक्षायणात्, वामकक्षायणः शाण्डिल्यात्, शाण्डिल्यो वात्स्यात्, वात्स्यः कुश्रेः, कुश्चिर्यज्ञवचसो राजस्तम्बायनात्, यज्ञवचा राजस्तम्बायनस्तुरात् कावषेयात्, तुरः कावषेयः प्रजापतेः, प्रजापतिर्ब्रह्मणः । ग्राहा स्वयम्भु । ग्रहाणे नमः ॥ ४ ॥ \n॥ आठमाध्याये पञ्चमं ब्राह्मणम् ॥ \n॥ समाता च बृहदारण्यकोपनिषत् ॥ \nपूर्णमदः पूर्णमिदं पूर्णात् पूर्णमुदच्यते । पूर्णस्य पूर्णमादाय पूर्णमेवावशिष्यते ॥",
                        "commentaries": [
                            {
                                "author": "Rangaramanuja's Br̥hadāraṇyakōpaniṣat Prakāśikā",
                                "commentary": "प्र. - अथेदानीं समस्तप्रवचनवंशः । स्त्रीप्राधान्यात् , गुणवान् पुत्रो भवतीति प्रस्तुतत्वात् स्त्रीविशेषकृतपुत्रविशेषेण, आचार्यपरम्परा कीर्त्यते अथ वंशः... ... इत्यादिना ॥ १-३ ॥ प्रजापतेः चतुर्मुखादित्यर्थः । ब्रह्मणः नारायणादित्यर्थः । स्वयंभु स्वतः सर्वज्ञमित्यर्थः । ब्रह्मणे नमः ।\nआचार्येभ्यो नमस्कृत्य अथ वंशमनुक्रमेत्।\nवंशमाब्रह्मणो नयन् (आ ब्रह्मणो नयन् वंशं?) दीर्घमायुरवाप्नुयात् ॥\nइति आ ब्रह्मणो वंशपरम्पराकीर्तनस्य श्रेयोहेतुत्वं शास्त्रसिद्धमिहानुसन्धेयम् ॥ ४ ॥ ॥ इति अष्टमाध्याये पञ्चमब्राह्मण प्रकाशिका ॥\nक्षेमाय यः करुणया क्षितिनिर्जराणां भूमावजृम्भयत भाष्यसुधामुदारः ।\nवामागमाध्वगवदावदतूलवातो रामानुजः स मुनिराद्रियतां मदुक्तिम् ॥\nइति श्रीमत्ताताचार्यचरणारविन्दचञ्चरीकस्य वात्स्यानन्तार्यपादसेवासमधिगतशारीरक- मीमांसाभाष्यहदयस्य परकालमुनिपादसेवासमधिगतपारमहंस्यस्य श्रीरङ्गरामानुजमुनेः कृतिषु बृहदारण्यकोपनिषत्प्रकाशिका संपूर्णा"
                            }
                        ]
                    }
                ]
            }
        ]
    }
}